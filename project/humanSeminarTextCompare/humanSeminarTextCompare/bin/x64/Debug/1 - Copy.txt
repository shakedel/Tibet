
@148b #, ,rgya gar skad du, s'u tra sa mutstsh'a ya, bod skad du,
mdo kun las btus pa, bam po dang po, sangs rgyas dang byang chub
sems dpa' thams cad la phyag 'tshal lo, ,sangs rgyas 'byung ba
shin tu rnyed par dka' ste, sangs rgyas 'byung ba de shin

tu rnyed par dka' bar ci mngon zhe na, mdo sde du ma tshad mar
gyur pa las shes te, dam pa'i chos padma dkar po las 'byung ba,
dge slong dag de bzhin gshegs pa dgra bcom pa yang dag par rdzogs
pa'i sangs rgyas rnams ni 'byung ba rnyed par dka' ste, bskal pa
bye ba khrag khrig

brgya stong phrag mang por yang 'jig rten du de bzhin gshegs pa
mthong yang srid mi mthong yang srid de, dper na au dumw'a ra'i
me tog bzhin no zhes gsungs so, ,rnam par gtan la dbab pa'i rgyal
po'i mdo las 'byung ba, kun dga' bo 'di lta ste, au dumw'a ra'i
me tog ni sangs

rgyas skye ba dang dus gcig tu 'byung ste, kha dog dang ldan
zhing gsal te, 'od gsal la dri ni dpag tshad gcig khor yug tu
khyab par byed do, ,me tog des na rab rib med par byed, dran pa
yongs su sbyong bar byed, nad kyang rab tu zhi bar byed, mun pa
yang sel cing snang bar yang byed,

dri zhim po yang 'byin pas khams bzhi dang bar 'gyur te, 'khor
los sgyur ba'i rgyal po thams cad la yang me tog de mi 'byung na,
sems can tshul khrims 'chal pa rnams la sangs rgyas 'byung ba dang
mtshungs pa'i me tog lta 'byung bar ga la 'gyur zhes gsungs so,
,me tog de ci 'dra,

gang du nam skye zhe na, rtogs pa brjod pa'i mdo las 'byung ba,
mtsho chen po ma dros pa 'das pa'i byang phyogs na ri rtse lnga pa
zhes bya ba de'i pha rol na au dumw'a ra'i tshal yod de, nam sangs
rgyas bcom ldan 'das dag dga' ldan gyi lha'i ris nas babs te, yum
gyi lhums su zhugs

pa de'i tshe tshal de kha 'bu bar 'gyur ro, ,nam yum yi lhums nas
bltams pa de'i tshe tshal de kha 'bye [?] bar 'gyur ro, ,nam bla na
med pa yang dag par rdzogs pa'i byang chub mngon par rdzogs par
sangs rgyas pa de'i tshe tshal de'i me tog kyang rab tu rgyas par
'gyur ro, ,nam tshe'i 'du byed

@149a *, ,bor ba de'i tshe tshal de rnyings par 'gyur ro, ,nam
yongs su mya ngan las 'das pa de'i tshe tshal de'i lo ma dang, me
tog dang, 'dab ma dang, 'bras bu yang lhags par 'gyur ro, ,au
dumw'a ra'i me tog de'i tshad la ni shing rta'i 'phang lo tsam mo,
,nam sangs rgyas

bcom ldan 'das dag rgyal rigs kyi nang du 'byung ba de'i tshe, me
tog de kha dog dkar rab tu 'gyur ro, ,nam bram ze'i rigs kyi nang
du 'byung ba de'i tshe me tog de dkar por 'gyur ro zhes gsungs so,
,byang chub sems dpa'i sde snod las kyang, kye rgyal ba'i sras de
bzhin gshegs pa

ni rnyed par dka' ste, mchog tu rnyed par dka'o zhes gsungs so,
,bcom ldan 'das kyis ye shes shin tu rgyas pa'i mdo las kyang,
byang chub sems dpa' rgyal po'i drang srong snyan pa chen pos
bstan pa, grogs po dag de bzhin gshegs pa gang byed pa dang ldan
pa'i chos ston

pa dag ni brgya la brgya lam na 'jig rten du 'byung ngo zhe'o,
,zla ba'i snying po'i le'u las kyang bstan te, sangs rgyas rnams
'jig rten du 'byung ba ni rnyed par dka' ste, au dumw'a ra'i me
tog dper brjod pa dang mtshungs so zhes 'byung ngo, ,'phags pa
sdong po bkod pa'i mdo las kyang, gang

dag mthong zhing thos pa dang, bsnyen bkur byas pa don yod pa,
,'jig rten 'dren pa 'jig rten na, ,bskal pa bye bar rnyed par
dka', ,zhes gsungs so, ,bskal pa bzang po'i mdo las kyang, bskal
pa bzang po 'di'i 'og tu sangs rgyas med pa'i bskal pa drug cu
'byung

ngo; ,de'i 'og tu bskal pa snyan pa chen po zhes bya ba 'byung
ste, bskal pa gcig po de las sangs rgyas khri 'byung ngo, ,bskal
pa snyan pa chen po de'i 'og tu sangs rgyas med pa'i bskal pa
brgyad khri 'byung ngo, ,de'i 'og tu bskal pa skar ma lta bu zhes
bya ba 'byung ste, bskal pa

de gcig la sangs rgyas brgyad khri 'byung ngo, ,bskal pa skar ma
lta bu de'i 'og tu bskal pa sum brgyar sangs rgyas mi 'byung ngo,
,de'i 'og tu yon tan bkod pa zhes bya ba'i bskal pa 'byung ste,
bskal pa de gcig la sangs rgyas brgyad khri bzhi stong 'byung ngo
zhes gsungs so, ,

@149b mir 'gyur ba ni shin tu rnyed par dka' ste, ji ltar zhe na,
'di lta ste, yang dag par ldan pa'i lung las 'byung ba, dge slong
dag 'di lta ste, dper na, sa chen po 'di chu 'ba' zhig tu gyur
la, de'i nang du mi zhig gis shing bu ga gcig pa zhig bor te, de

shar gyi rlung gis ni nub phyogs su phul, nub kyi rlung gis ni
shar phyogs su phul, byang gi rlung gis ni lho phyogs su phul,
lho'i rlung gis ni byang phyogs su phul la, de na rus sbal zhar
ba tshe lo brgya phrag du ma thub pa, lo brgya phrag du mar 'tsho
ba lo brgyar 'das shing lan cig

steng du 'byung ba de bu ga gcig pa'i shing der mgrin pa 'jug na
dge slong dag 'di ji snyam du sems, rus sbal zhar ba tshe lo brgya
phrag du ma thub pa, lo brgya phrag du mar 'tsho ba de lo brgya
'das shing lan cig steng du 'byung ba des, shing bu ga gcig pa'i
shing der mgrin pa chud dam, bcom

ldan 'das la dge sbyong dag gis gsol pa, bcom ldan 'das stes na
'gyur lags so, ,bde bar gshegs pa stes na 'gyur lags te, rus sbal
zhar ba tshe lo brgya phrag du ma thub pa, tshe lo brgya phrag du
mar 'tsho ba, de lo brgya 'das shing lan cig steng du 'byung ba
des, shing bu ga

gcig pa der mgrin pa chud kyang gda', mi chud kyang gda'o, ,bcom
ldan 'das kyis bka' stsal pa, dge slong dag de bzhin du de bzhin
gshegs pa rnams brgya la brgya lam na 'jig rten du 'byung zhing
zhi bar 'gyur ba, yongs su mya ngan las 'das par 'gyur ba, rdzogs
pa'i byang

chub tu 'gro bar byed pa, bde bar gshegs pas rab tu bstan pa'i
chos ston to, ,mir gyur pa yang brgya la brgya lam na stes na
'thob ste, shin tu rnyed par dka'o zhes gsungs so, ,dal ba 'byor
pa rnyed par dka' ste, dal ba 'byor pa rnyed par dka' bar ci
mngon zhe na, mdo sde'i bye brag mang

po brjod pa las mthong bas mngon te, gcig la 'phros pa'i lung las
'byung ba, dge slong dag mi khom pa brgyad po 'di dag ni, gang
zag tshangs par spyod pa la gnas pa'i dus ma yin te, brgyad gang
zhe na, dge slong dag 'di la de bzhin gshegs pa 'jig rten du
'byung ste zhi bar 'gyur

@150a *, ,ba; yongs su mya ngan las 'das par 'gyur ba, rdzogs
pa'i byang chub tu 'gro bar byed pa, bde bar gshegs pas rab tu
bstan pa'i chos kyang ston na, gang zag de sems can dmyal bar
skyes pa yin te, da ni gang zag tshangs par spyod pa gnas

pa'i dus ma yin pa mi khom pa dang po'o, ,de bzhin du dud 'gro'i
skye gnas dang, gshin rje'i 'jig rten dang, lha tshe ring po dang,
mtha' 'khob kyi mi dang, rku 'phrog byed pa dang, kla klo dang,
brnab sems can dang, gnod sems can gang du dge slong dang, dge
slong ma dang

dge bsnyen dang, dge bsnyen ma mi 'ong ba'i nang du skyes pa yin
no, ,'jig rten 'dir de bzhin gshegs pa 'byung ste chos kyang ston
la, gang zag de dbus kyi mi'i nang du yang skyes na de glen zhing
lug ltar lkugs pa la lag brda byed cing, legs par smras pa dang,
nyes par smras

pa'i don go ba'i mthu med pa yin no, ,de bzhin gshegs pa 'jig
rten 'dir byung ste, chos kyang ston la, gang zag de dbus kyi
mi'i nang du yang skyes shing, de glen pa ma yin la, ,lug ltar
lkugs pa ma yin pa nas, don go ba'i mthu yod pa'i bar du yang
'gyur na, de log

par lta zhing phyin ci log tu mthong ste, de 'di ltar byin pa
yang med, mchod sbyin yang med, sbyin sreg byas pa yang med, legs
par byas pa dang, nyes par byas pa'i las kyi 'bras bu rnam par
smin pa yang med, 'jig rten 'di yang med, 'jig rten pha rol yang
med, pha yang

med, ma yang med de, 'jig rten na dge sbyong dang, bram ze yang
dag par song ba dang, yang dag par zhugs pa dang, dgra bcom pa
'jig rten rig pa gang rang gi mngon par shes pas 'jig rten 'di
dang 'jig rten pha rol mngon sum du bya ste, khong du chud par
byed pa yang med

par lta ba yin no, ,gzhan yang gang zag de dbus kyi mi rnams kyi
nang du skye ste, glen pa ma yin pa nas legs par smras pa dang,
nyes par smras pa rnams kyi don go ba'i mthu yod pa'i bar du
'gyur la, de yang dag par lta zhing phyin ci log tu mthong bar ma
gyur te, de 'di ltar sbyin pa

@150b yang yod pa nas mngon sum du byas te khong du chud par byed
pa yang yod pa'i bar du lta na, de bzhin gshegs pa 'jig rten du
ma byung ste zhi bar 'gyur ba, yongs su mya ngan las 'das par
'gyur ba, rdzogs pa'i byang chub tu 'gro bar byed pa, bde bar
gshegs pas rab tu

bstan pa'i chos mi ston pa yin no, ,gang zag tshangs par spyod pa
la gnas pa'i dal ba'i dus ni gcig ste, de bzhin gshegs pa 'jig
rten 'dir byung la, chos kyang ston te, tshangs par spyod pa, thog
mar dge ba, bar du dge ba, tha mar dge ba, don bzang po, tshig
'bru

bzang po, ma 'dres pa, yongs su rdzogs pa, yongs su dag pa, yongs
su byang ba, yang dag par rab tu ston la, gang zag de yang dbus
kyi mi'i nang du skyes te, de glen pa ma yin zhing lug ltar lkugs
pa ma yin pa nas, legs par smras pa dang, nyes par

smras pa'i don go ba'i mthu yod pa'i bar du gyur la, de yang dag
par lta zhing phyin ci ma log par mthong ste, de 'di ltar sbyin
pa yang yod, mchod sbyin yang yod, sbyin sreg byas pa yang yod,
legs par byas pa dang, nyes par byas pa'i las kyi 'bras bu rnam
par smin pa

yang yod, 'jig rten 'di yang yod, 'jig rten pha rol yang yod, pha
yang yod, ma yang yod, 'jig rten na dge sbyong dang, bram ze yang
dag par song ba dang, yang dag par zhugs pa dang, dgra bcom pa
'jig rten rig pa rang gi mngon par shes pas 'jig rten 'di

dang; 'jig rten pha rol mngon sum du byas te, khong du chud par
byed pa yang yod par lta'o zhes gsungs so, ,zla ba'i snying po'i
le'u las kyang, grogs po dag dal ba 'byor pa rnyed par dka' ste,
spos kyi shing dus kyi rjes su 'brang ba dper brjod pa bzhin no
zhes gsungs

so; ,yang de nyid las 'byung ba, de la rnam par dag pa mnyam pa
nyid gang zhe na, rnam par dag pa zhes bya ba ni mir skye ba thob
pa ste, gang yon tan bcu yongs su rdzogs pa'i mir 'gyur ba 'thob
pa'o, ,bcu gang zhe na, rigs dma' ba spangs pa dang, mi blun pa
dang, mi glen

@151a *, ,pa dang, dbang po ma nyams pa dang, phor skyes pa dang,
gzugs bzang ba dang, mi dbul ba dang, mi brnyas pa dang, tshig
snyan pa dang, skye bo mang pos lta ba'o zhes gsungs so, ,de
bzhin gshegs pa'i bstan pa la dad pa rnyed par dka' ste, dad

pa ji lta bu zhe na, de bzhin gshegs pa'i gsang ba'i mdo las
'byung ba, grogs po dag 'di la rigs kyi bu'am, rigs kyi bu mos
lhag pa'i bsam pas bla na med pa yang dag par rdzogs pa'i byang
chub tu sems bskyed de dad pa yin, dang ba mang zhing 'phags pa
rnams la lta ba 'dod

pa dang, dam pa'i chos mnyan par 'dod pa dang, ser sna med cing
lhug par gtong ba dang, lag brkyang ste gtong ba la dga' ba dang,
mchod sbyin byed pa'i ngang tshul can dang, gtong ba phun sum
tshogs pa dang, sbyin pa 'gyed pa la dga' ba dang, khong khro ba
med pa'i sems dang ldan pa

dang, rnyog pa med pa'i sems dang ldan pa dang, las dang las kyi
rnam par smin pa la yid ches pa dang, mos pa dang, rtogs pa dang,
som nyi med la the tshom mi za zhing yid gnyis mi za ba yin te, de
dkar po dang, nag po'i las rnams kyi rnam par smin pa chud mi za
bar rig nas

srog gi phyir yang mi bya ba mi byed do zhes gsungs so, ,yang de
nyid las 'byung ba, dad pa gang zhe na, dad pa gang gis 'phags
pa'i drung du nye bar 'gro ba dang, bya ba ma yin pa mi byed pa'o
zhes gsungs so, ,yid gnyis yang dag par 'joms pa'i mdo las kyang,
dad pa ni dge

ba'i chos thams cad kyi sngon du 'gro ba ste, de la dad pa gang
gis dad par 'gyur ba gang zhe na, 'di ltar de bzhin gshegs pa
sgrib pa med pa'i ye shes mthong ba dang ldan te, des chos bshad
pa ni mthong bar dka' ba, shes par bya dka' ba, zab pa rgya che
ba bstan pa ste, de la mig

kyang med, mig 'gag pa yang med, rna ba yang med, sna yang med,
lce yang med, lus kyang med, yid kyang med, yid 'gag pa yang med,
gnas pa yang med, mi gnas pa yang med, grags pa yang med, ma
grags pa yang med, yan lag drug cu dang

@151b ldan pa'i dbyangs kyis zin pa'i tshig dang, yi ge dang, ngag
gi las yongs su dag pa dang, sems rnam par dang ba dang, lus
yongs su bya ba dang, kha dog sna tshogs ston pas de bzhin gshegs
pa la mi mkhyen pa'am mi gzigs pa'am, ma gsan pa'am, mngon sum

du ma mdzad pa'am, mngon par rdzogs par sangs ma rgyas pa med do,
,de bzhin gshegs pa de ni spyan yongs su dag ste, kun nas spyan
dang ldan pa, 'dod chags dang bral ba, zhe sdang spangs pa, srid
pa med par gyur pa, gti mug legs par bcom pa, sha'i spyan

dpag tu med pa, spyi gtsug bltar mi snang bar mngon par 'phags pa
sgra dbyangs zab pa, don dam pa ston pa, sangs rgyas kyi chos
thams cad kyis bla na med par gyur pa ste, gang 'di lta bu'i
sangs rgyas kyi chos de dag la rtogs pa dang, yid ches pa dang,
mi spong ba de ni dad

pa'o zhes gsungs so, ,dad pa'i stobs bskyed pa'i mdo las 'byung
ba, 'jam dpal de la dad pa'i stobs gang zhe na, dad pa gang gis
sangs rgyas kyi chos thams cad la mngon par dad pa dang, mos pa
dang, yid ches pa dang, the tshom mi za zhing nem nur med pa ni
dad pa'o, ,

las dang las kyi rnam par smin pa la mngon par dad pa'o, ,rnyog
pa med pa ni sems la dad pa'o, ,chos thams cad stong pa nyid
dang, mtshan ma med pa dang, smon pa med pa dang, mngon par 'du mi
byed pa la dad pa'o, ,sbyin pa dang, sbyin pa'i 'bras bu dang,
tshul khrims dang,

tshul khrims kyi 'bras bu dang, bzod pa dang, bzod pa'i 'bras bu
dang, brtson 'grus dang, brtson 'grus kyi 'bras bu dang, bsam
gtan dang, bsam gtan gyi 'bras bu dang, shes rab dang, shes rab
kyi 'bras bu la dad pa'o zhes gsungs so, ,yang de nyid las

'byung ba, dad pa'i mtshan nyid ni dad pa ste, gang theg pa chen
po la mos pa 'di ni dad pa'i stobs zhes bya'o, ,gang chags pa med
pa dang, khong du chud pa dang, dad pa'i dbang po dang, dad pa'i
stobs 'di ni dad pa zhes bya'o, ,gzhan yang dad pa'i stobs ni dad
pa gang gis

@152a *, ,gzhan gyi sgra la dad pa ste, byang chub sems dpa'i
gzhan gyi sgra de gang zhe na, gang gzhan las byang chub kyi sems
yang dag par 'dzin du 'jug pa thos pa'o, ,gzhan las byang chub
sems dpa'i spyod pa dang, byang chub kyi sems dang, bsam pa dang,

sbyor ba dang, pha rol tu phyin pa dang, thabs la mkhas pa dang,
bsdu ba'i dngos po dang, sangs rgyas kyi chos dang, byang chub
sems dpa'i chos thos pa ste, gzhan gyi sgra thos nas mngon par
dad pa 'di ni dad pa zhes bya'o zhes gsungs so, ,byang chub sems
dpa'i sde snod

las kyang, sh'a ri'i bu 'di la byang chub sems dpas lhag pa'i
bsam pas byang chub tu sems bskyed pa de ni dad pa yin te, dad pa
mang ba dang, 'phags pa rnams la lta 'dod pa dang, dam pa'i chos
nyan par 'dod pa yin no, ,de las dang las kyi rnam par smin pa la
mngon

par yid ches so, ,de mi dge ba bcu'i las kyi lam spong zhing dge
ba bcu'i las kyi lam yang dag par bzung nas gnas so, ,dad pa can
de'i dge sbyong dang bram ze yang dag par song ba dang, yang dag
par zhugs pa mang du thos pa dang, thos pa la brtson pa dang,
tshul bzhin yid la

byed pa la rab tu brtson pa dang, the tshom las rgal ba dang, yang
'byung ba dang zad pa dang rdzogs pa'i sangs rgyas dang byang
chub sems dpa' dang sangs rgyas kyi nyan thos de dag dge ba'i
bshes gnyen yin par shes nas, yid ches shing bsten te mnyes par
byed do, ,dge ba'i bshes

gnyen de dag kyang de la las dang las kyi rnam par smin pa ston
to, ,snod du rig nas zab mo'i gtam 'di lta ste, stong pa nyid
dang mtshan ma med pa dang, smon pa med pa dang, mngon par 'du mi
byed pa dang, ma skyes pa dang, ma byung ba'i gtam dang, bdag med
pa dang, sems can med pa dang,

srog med pa dang, gang zag med pa'i gtam dang, rten cing 'brel
par 'byung ba'i gtam brjod de, thos nas kyang the tshom mi za
zhing chos thams cad la chags pa med par 'jug ,phung po dang,
khams dang, skye mched la yang mi chags, chos thams cad rang
bzhin gyis stong par yang

@152b yid ches te, sangs rgyas kyi ye shes tshol zhing bag yod pa
la gzhol ba yin no, ,bag yod pa gang zhe na, gang dbang po sdom
pa dang, rang gi sems 'dul ba dang, gzhan gyi sems bsrung ba'o
zhes gsungs so, ,zla ba'i snying po'i le'u las, dkon mchog gsum
la sems can

rnams dad cing dang ba ni dkon te, dper na yid bzhin gyi nor bu
rin po che dper brjod pa bzhin no zhes gsungs so, ,klu'i rgyal po
rgya mtshos zhus pa las kyang, klu'i bdag po byang chub sems dpa'
chos lnga dang ldan pa dag ni dad pa can yin te, lnga gang zhe
na, mos pa'i stobs dang, las kyi rnam

par smin pa la 'jug pa'i stobs dang, byang chub kyi sems mi 'dor
ba'i stobs dang, yi dam la brtan pa'i stobs dang, mi dge ba'i
chos thams cad spangs te, nyes par byas pa thams cad bzod pa'i
stobs dang ldan pa'o zhes gsungs so, ,de bzhin gshegs pa'i yon

tan dang ye shes bsam gyis mi khyab pa'i yul la 'jug pa bstan
pa'i mdo las kyang, 'phags pa byang chub sems dpa' sems dpa' chen
po sgrib pa thams cad rnam par sel bas smras pa, 'jam dpal chos
lnga po 'di dag la mos na byang chub sems dpa' sems dpa' chen po
yon tan

gyi bye brag 'di dag dang gzhan grangs med pa yang thob par 'gyur
ro, ,lnga gang zhe na, chos thams cad gnyen po med pa dang, ma
skyes pa dang, ma 'gags pa dang, brjod du med par mos pa dang,
lhun gyis grub cing rnam par mi rtog pa de bzhin gshegs pa'i
spyod pa dang, spyod

lam dang, bya ba dang, 'jug pa dang, gnas 'dzam bu'i gling gi
rdul phra rab kyi rdul bas kyang ches lhag pa rnams sems can gyi
bsam pa'i dbang gis skad cig gcig la rtag tu 'jug par mos pa
dang, seng ge mdangs bzangs kyi rtog pa brjod pa las, gang sems
can yongs su

smin par byas pa de bskal pa gang g'a'i klung gi bye ma snyed nas
bcom ldan 'das sh'akya thub pa mngon par rdzogs par sangs rgyas
nas bstan par mos pa dang, mar me mdzad kyis lung bstan pa nas
bzung ste, mngon par rdzogs par byang chub pa de'i bar du bcom
ldan 'das sh'akya thub pa'i byang

@153a *, ,chub sems dpa'i spyod pa gang yin pa de sangs rgyas kyi
yul gyi bskal pa mu med pa nas, mngon par rdzogs par sangs rgyas
nas, bstan par mos pa dang, gang sh'akya bsad pa bstan pas sems
can yongs su smin par byas pa de yang bcom ldan 'das sh'akya

thub pas sangs rgyas kyi yul gyi bskal pa mu med pa nas mngon par
rdzogs par sangs rgyas nas bstan par mos pa'o zhes gsungs so, ,de
dag pas kyang gang dag byang chub sems bskyed pa'i sems can de
dag rnyed par dka' ste, byang chub tu sems bskyed pa rnyed par
dka' bar ci mngon

zhe na, mdo mang po las thos te, sdong po bkod pa'i mdo las
'byung ba, gang dag 'jig rten na bla na med pa yang dag par
rdzogs pa'i byang chub tu sems bskyed pa'i sems can de dag ni
shin tu rnyed par dka'o, ,byang chub kyi sems ni sangs rgyas kyi
chos thams cad kyi sa bon lta

bu'o; ,'gro ba thams cad kyi chos dkar po rnam par 'phel bar byed
pas zhing lta bu'o, ,nyes pa byas pa thams cad bsregs pas bsregs
pa'i bskal pa'i me lta bu'o, ,mi dge ba'i chos thams cad zad par
byed pa'i phyir sa 'og lta bu'o, ,don thams cad yongs su bsgrub

pas yid bzhin gyi nor bu'i rgyal po lta bu'o, ,bsam pa thams cad
yongs su rdzogs par byed pas bum pa bzang po lta bu'o, ,'khor
ba'i chu la rgyu ba 'don pas lcags kyu lta bu'o, ,lha dang mi
dang lha ma yin dang bcas pa'i 'jig rten la mchod rten lta bu
ste, mdor na sangs rgyas

kyi chos thams cad dang, sangs rgyas kyi yon tan thams cad ji
skad yod pa byang chub kyi sems kyi yon tan dang phan yon yang de
snyed yod do, ,de ci'i phyir zhe na, byang chub sems dpa'i spyod
pa'i dkyil 'khor thams cad kyang 'di las byung ba ste, 'das pa
dang, ma 'ongs pa dang, da

ltar byung ba'i de bzhin gshegs pa thams cad kyang 'di las skyes
so, ,rigs kyi bu 'di lta ste dper na dngul chu'i rigs gser du
snang ba zhes bya ba yod do, ,de ni srang gcig gis kyang lcags
srang stong gser du 'gyur ro, ,dngul chu srang gcig po de ni
lcags srang stong po des zad par bya ba'am, lcags

@153b su bsgyur bar mi nus so, ,de bzhin du thams cad mkhyen pa
nyid du sems bskyed pa'i dngul chu'i khams dge ba'i rtsa ba yongs
su bsngos pa'i ye shes kyis yongs su gzung ba ni, las dang nyon
mongs pa'i sgrib pa'i lcags thams cad zad par byas te, chos thams
cad thams cad

mkhyen pa nyid kyi kha dog tu byed kyang, thams cad mkhyen pa
nyid du sems bskyed pa'i ro'i khams gcig po de ni las dang nyon
mongs pa'i lcags thams cad kyis kyang kun nas nyon mongs par bya
ba'am, zad par mi nus so, ,rigs kyi bu 'di lta ste, dper na sgron
ma gcig khyim ma ma

khang bu ji lta bu 'ang rung ste, der phyung na de phyung ma thag
tu lo brgya stong du bsags pa'i mun pa mun nag kyang sel zhing
snang bar byed do, ,de bzhin du thams cad mkhyen pa nyid du sems
bskyed pa'i sgron ma gcig sems kyi bsam pa'i khyim thibs po ma
rig pa'i mun pa mun nag dang ldan pa

ji lta bu yang rung ba der phyung na, de phyung ma thag tu bskal
pa brjod du med pa brgya stong nas bsags pa'i las dang nyon mongs
pa'i sgrib pa'i mun pa mun nag kyang sel zhing ye shes kyi snang
ba yang bskyed do, ,rigs kyi bu 'di lta ste, dper na nor bu rin
po che yid bzhin gyi rgyal po'i cod

pan thogs pa'i klu'i rgyal po chen po rnams la gzhan gyis gnod pa
bya ba'i 'jigs pa med do, ,de bzhin du byang chub kyi sems snying
rje chen po'i nor bu rin po che yid bzhin gyi rgyal po'i cod pan
thogs pa'i byang chub sems dpa' rnams la ngan song dang ngan
'gros gnod par bya ba'i 'jigs pa

med do, ,rigs kyi bu 'di lta ste, dper na zla ba dang nyi ma'i
dkyil 'khor gyi 'od kyis ji tsam snang bar byas pa de'i bar gyi
gang nor dang, 'bru dang, rin po che dang, gser dang, dngul dang,
me tog dang, dri dang, phreng ba dang, byug pa dang, gos dang,
longs spyod gang ji snyed pa de

dag thams cad kyis nor bu rin po che chen po dbang gi rgyal po'i
rin du mi chog go, ,de bzhin du ji srid du dus gsum la thams cad
mkhyen pa'i ye shes chos kyi dbyings kyi yul snang bar mdzad pa
de srid du lha dang mi thams cad dang, nyan thos dang, rang sangs
rgyas thams cad kyi dge ba'i rtsa ba

@154a *, ,zag pa dang bcas pa dang zag pa med pa gang ji snyed pa
de dag thams cad kyis kyang, byang chub tu sems bskyed pa'i nor
bu rin po che chen po'i dbang gi rgyal po'i rin du mi chog go,
,rigs kyi bu 'di lta ste, dper na rgya mtsho chen po ba dang, ma
he dang ra'i 'o mas yongs su gang

ba'i nang du seng ge'i 'o ma thigs pa gcig blugs pas 'o ma de dag
thams cad 'gyes par 'gyur te, 'dur mi btub bo, ,de bzhin du bskal
pa brjod du med pa brgya stong du bsags pa'i las dang nyon mongs
pa kun gyi 'o ma'i rgya mtshor yang de bzhin gshegs pa skyes bu'i
seng ge chen po'i thams cad

mkhyen pa nyid du sems bskyed pa'i 'o ma'i thigs pa gcig blugs
pas de thams cad ma lus pa zad par 'gyur te, nyan thos dang rang
sangs rgyas thams cad kyi rnam par thar pa rnams kyang mi gnas mi
'du'o, ,rigs kyi bu 'di lta ste, dper na dpa' bo la brten pa'i mi
ni dgra thams cad

kyis mi 'jigs so, ,de bzhin du byang chub sems dpa' thams cad
mkhyen pa nyid du, sems bskyed pa dpa' bo la brten pa yang spyod
pa ngan pa'i dgra thams cad kyis mi 'jigs so, ,rigs kyi bu 'di
lta ste, dper na rdo rje rin po che chen po ni chag kyang, thams
cad las khyad par du

'phags pa'i gser gyi rgyan zil gyis gnon to, ,de bzhin du thams
cad mkhyen pa nyid du sems bskyed pa rdo rje rin po che bsam pa
log par zhugs pas chag par gyur kyang, nyan thos dang rang sangs
rgyas kyi yon tan gyi gser gyi rgyan zil gyis gnon cing byang
chub sems dpa'i ming yang mi

'dor te, 'khor ba'i dbul ba thams cad kyang rnam par zlog go zhes
ji skad gsungs pa lta bu'o, ,gsal rgyal gyis zhus pa las kyang,
rgyal po chen po khyod dam pa'i chos kho na 'tshol ba dang, rgyal
po chen po khyod ji lta bur yul ko sa la'i mi rnams kyi don dang,
phan pa dang bde ba'i

phyir zhugs pa de bzhin du 'jig rten thams cad kyi don dang, phan
pa dang, bde ba dang, bsgral ba dang, dgrol ba dang, dbugs dbyung
ba dang, yongs su mya ngan las bzla ba'i phyir zhugs shing, khyod
thams cad mkhyen pa thob par bya ba dang, sangs rgyas kyi chos
thams cad yongs su

@154b rdzogs par bya ba'i phyir, bla na med pa yang dag par
rdzogs pa'i byang chub tu zhugs pa rgyal po chen po khyod legs so
legs so, ,yang rgyal po chen po rgyal po rgyal bu rgyal byed kyi
tshal 'di na lha brgya stong du ma lus mi snang bar byas te gnas
nas nga la bsnyen bkur byed pa yod do, ,de dag kyang rgyal po

chen po khyod gang yang dag par rdzogs pa'i byang chub tu mos pa
dang, dad pa dang, tshol ba dang, smon pa la bsngags pa'o, ,bstod
do rjes su yi rang ngo, ,rgyal po chen po de dag shin tu dga' ba
bskyed de, mos pa skyes te, yid dang mthun par gyur to, ,de ci'i
phyir zhe na, 'di ltar rgyal po

chen po su byang chub la 'dun pa bskyed pa dang, dad pa dang,
'dod pa dang, smon pa bskyed pa de sangs rgyas brgya phrag du ma
dang, chos kyi 'khor lo bskor ba brgya phrag du ma dang, 'phags
pa'i dge 'dun gyi rgyun brgya phrag du ma dang, sangs rgyas bye
ba khrag khrig brgya stong phrag du ma nas gang

g'a'i klung gi bye ma bas kyang mang ba'i bar gyi sangs rgyas
'byung ba dang, chos kyi 'khor lo bskor ba dang, 'phags pa'i dge
'dun rgyun mi 'chad par 'byung ba dang, skye bar bya ba'i phyir
zhugs pa yin no zhes gsungs so, ,rab tu zhi ba rnam par nges pa'i
cho 'phrul gyi mdo las kyang,

nam byang chub sems dpa' thams cad mkhyen pa nyid kyi sems dang
mi 'bral zhing, nyan thos dang, rang sangs rgyas kyi sems kyi
skabs mi 'byed pa dang, sems gzhan yid la mi byed pa thams cad
mkhyen pa nyid la dmigs pa'i sems kyi nyon mongs pa thams cad kyi
skabs mi

'byed cing, pha rol tu phyin pa drug mi 'dor la, sems can thams
cad la byams pa chen po dang, snying rje chen po dang ldan zhing
thams cad mkhyen pa nyid kyi sems yid la byed pas gnas pa 'di ni
byang chub sems dpa'i sems kyi rgyan no zhes gsungs so, ,'phags
pa ma

skyes dgra'i le'u las kyang, 'phags pa 'od srungs chen pos smras
pa, 'jam dpal dper na seng ge'i phru gu 'brangs nas ring po ma
lon pa stobs dang rtsal ma rdzogs kyang, gang nas gang du seng
ge'i phru gu'i dri rdzis khyer ba de dang de logs su ri dags kyi
tshogs de dag gis dri de

@155a *, ,mi bzod nas 'bros so, ,glang po che gang dag 'breng pa
sra bas dam por bcings pa de dag kyang seng ge'i phru gu de'i dri
tshor na sdangs shing 'drogs nas bcings pa'i 'breng pa de dag
kyang bcad de, gang dga' bar 'bros so, ,ri sul na gnas pa ni ri
sul du,

khung na gnas pa ni khung du, chu na gnas pa ni chur 'jug go,
,bya ni nam mkha' la 'phur ro, ,'jam dpal de bzhin du byang chub
sems dpa' shes rab kyi stobs bskyed pa ma rdzogs kyang, sems
bskyed ma thag tu nyan thos dang rang sangs rgyas thams cad zil
gyis gnon te,

bdud thams cad kyang rang gi gnas nas sngangs skrag cing rang gi
gnas na mi dga'o zhes gsungs so, ,rin po che'i phung po'i mdo las
kyang, kun dga' bo 'di ji snyam du sems, mi rkang lag bcad na
'tsho'am, gsol pa bcom ldan 'das 'tsho'o, ,bcom ldan 'das

kyis bka' stsal pa, ji ltar snying phyung na 'tsho'am, gsol pa
bcom ldan 'das de ni mi 'tsho'o, ,bcom ldan 'das kyis bka' stsal
pa, kun dga' bo lag pa dang rkang pa lta bur ni nga'i sh'a ri'i
bu dang, mood gal gyi bur lta'o, ,snying lta bu ni byang chub
sems dpa' rnams lta'o, ,

kun dga' bo gal te byang chub sems dpa' shing rta'i nang du zhugs
te, 'dod pa'i yon tan lngas rtse zhing dga' dgur spyod la, de'i
shing rta 'dren pa gzhan med na, kun dga' bo byang chub sems dpa'
de'i shing rta ni de bzhin gshegs pa'i dbu la yang bskur ro, ,gal
te gnas brtan sh'a

ri'i bu dang mood gal gyi bu rnam par thar pa'i sgo gsum la bskal
pa'am bskal pa las lhag par gnas kyang, de la de bzhin gshegs pa
rim gro dang g-yog bya bar brtson par mi mdzad do zhes gsungs so,
,'od srungs kyi le'u las kyang, 'od srungs 'di lta ste, dper na
zla ba'i dkyil

'khor btang ste, su yang skar ma'i gzugs la nam yang phyag mi
'tshal lo, ,'od srungs de bzhin du mkhas pa rnams kyang nga'i
bslab pa la zhugs pa'i byang chub sems dpa' btang ste, nyan thos
la nam yang phyag mi 'tshal lo, ,'od srungs dper na zla ba tshes pa
la phyag bya ba de

@155b ltar zla ba nya ba la ma yin no, ,'od srungs de bzhin du
gang dag gang nga la rab tu dad pa de dag gis, byang chub sems
dpa' rnams la phyag bya'i, de bzhin gshegs pa rnams la ni ma yin
no, ,de ci'i phyir zhe na, byang chub sems dpa' las ni de bzhin
gshegs pa rnams skye'o, ,de bzhin

gshegs pa dag las ni nyan thos dang, rang sangs rgyas thams cad
skye'o zhes gsungs so, ,yab dang sras mjal ba'i mdo las kyang,
dge slong dag thams cad mkhyen pa nyid dang ldan pa'i sems bskyed
pa'i yon tan gyi tshogs ni, de bzhin gshegs pa gang g'a'i klung gi
bye ma snyed

kyis bskal pa gang g'a'i klung gi bye ma snyed du brjod kyang
brjod par mi nus so, ,de ci'i phyir zhe na, de bzhin gshegs pa
sngon byang chub sems dpa'i spyad pa spyod pa na sems can ji
snyed tsam sems can du bsdu bar bsdus pa'i sems can de dag thams
cad la phan pa dang mi ldan pa'i

sems gcig kyang ma skyes so, ,sems can gyi khams tshad med de,
sems can gyi khams ji snyed pa de bzhin gshegs pa byang chub sems
dpa'i spyad pa spyod pa na sems bskyed pa re re las bsod nams kyi
phung po de snyed skye'o, ,de ci'i phyir zhe na, dge slong dag
sems can gyi

khams ni mi zad pa ste, ji ltar sems can gyi khams mi zad pa de
bzhin du de bzhin gshegs pa byang chub sems dpa'i spyad pa spyod
pa na, sems bskyed pa re re las kyang bsod nams kyi phung po mi
zad par skye'o zhes gsungs so, ,de bzhin gshegs pa'i gsang ba'i
mdo las

kyang; byang chub sems dpa' rnams kyi byang chub kyi sems kyi
tshogs ni, dkon mchog gsum gyi rigs mi 'chad par 'gyur ro zhes
gsungs so, ,yang de nyid las 'byung ba, ,byang chub sems kyi bsod
nams gang, ,de la gal te gzugs mchis na, ,nam mkha'i khams ni

kun gang ste, ,de ni de bas lhag par 'gyur, ,sems can kun gyi
bsod nams kyi, ,phung po ji snyed yongs bzung ba, ,je snyed byang
chub sems dpa' yi, ,byang chub sems las rab tu 'byung, ,zhes
gsungs so, ,chos yang dag par sdud pa'i mdo las kyang, ,byang
chub sems

@156a *, ,dpas byang chub kyi sems las chos thams cad khong du
chud par rig par bya'o, ,chos thams cad ni chos kyi dbyings dang
mnyam ste, shes bya tsam du zad pa dang ye shes stong pa'i phyir,
chos thams cad glo bur du 'byung ba, gnas pa ma yin pa, yongs

su shes par bya ba ma yin pa ste, sems can dag kyang 'di lta bu'i
chos nyid 'di rtogs par bya'o snyam du, byang chub sems dpa'i
sems bskyed pa gang yin pa 'di ni, byang chub sems dpa'i byang
chub kyi sems zhes bya ste, sems can thams cad la phan pa dang
bde ba'i sems

so; ,bla na med pa'i sems so, ,byams pas brlan pa'i sems so,
,snying rjes yongs su mi skyo ba'i sems so, ,dga' ba chen pos
'gyod pa med pa'i sems so, ,btang snyoms kyis dri ma med pa'i
sems so, ,stong pa nyid kyis mi 'gyur ba'i sems so, ,mtshan ma med

pas dmigs pa med pa'i sems so, ,smon pa med pas gnas pa med pa'i
sems so zhes gsungs so, ,thams cad mkhyen pa nyid du yongs su
bsngos pa'i dge ba'i rtsa ba chung ngu yang byang chub kyi snying
po la ma 'dug gi bar du, bar ma dor zad par mi 'gyur te, 'phags
pa blo gros

mi zad pas bstan pa'i mdo las 'byung ba, btsun pa sha ra dva
ti'i bu dper na rgya mtsho chen por chu thigs pa gcig lhung ba ni,
bskal pa chen po ma byung gi bar du zad cing skam par mi 'gyur
ro, ,de bzhin du byang chub tu yongs su bsngos pa'i dge ba'i rtsa
ba yang byang chub kyi snying po la ma 'dug

gi bar du, bar ma dor zad cing med par mi 'gyur ro zhes gsungs
so, ,thabs la mkhas pa'i mdo las kyang, byang chub sems dpa'
thabs la mkhas pa gal te brgya la dbul por gyur na, de tha na kha
zas gzar bu gang zhig sbyin na yang 'di ltar slob ste, bcom ldan
'das kyis

kyang sems ni rgya che'i sbyin pa ni mi che'o zhes gsungs pas na
bdag ni sbyin par bya ba'i chos yongs su btang ba chung mod kyi,
thams cad mkhyen pa'i sems kyis tshad med par 'gyur ro snyam du
sems so zhes gsungs so, ,bskal pa bzang po'i mdo las kyang, de
bzhin gshegs pa

@156b skar ma'i rgyal po ba lang rdzir gyur pa na, de bzhin
gshegs pa sgra 'byin zhes bya ba de la so rtsi'i 'dab ma phul te,
dang po byang chub tu sems bskyed do, ,de bzhin gshegs pa grags
pa thag par gyur pa na, de bzhin gshegs pa glog gi sgron ma zhes
bya ba de la ras kyi kha tshar cig

phul te, dang po byang chub tu sems bskyed do, ,de bzhin gshegs
pa 'od 'phro can grong gi sprang po gyur pa na, de bzhin gshegs
pa 'od mtha' yas de la rtsa'i me sgron phul te, dang po byang
chub tu sems bskyed do, ,de bzhin gshegs pa gdul dka' shing thun
du gyur pa na de bzhin

gshegs pa rnam par gnon pa brtan pa zhes bya ba de la so shing
phul te, dang po byang chub tu sems bskyed do, ,de bzhin gshegs
pa yon tan gyi rgyal mtshan chu sbyin pa'i bdag por gyur pa na de
bzhin gshegs pa 'jam dpal grags pa zhes bya ba de la chu phor bu
gang phul te, dang po byang

chub tu sems bskyed do, ,de bzhin gshegs pa stobs kyi sde sman
pa'i rgyal por gyur pa na, de bzhin gshegs pa phyag chen zhes bya
ba de la skyu ru ra gcig phul te, dang po byang chub tu sems
bskyed do zhes gsungs so, ,yang rin po che'i phung po'i mdo las,
dgra bcom pa'i

'bras bu 'dod pa'i mi gang la la zhig gis, nor bu rin po che dag
gis 'jig rten gyi khams mtha' yas pa bkang ste, sbyin pa byin ba
bas, byang chub sems dpa' gang gis byang chub sems dpa'i theg pa
pa'i gang zag mthong nas thams cad mkhyen pa nyid dang ldan pa'i
sems kyis rjes

su yi rang na rjes su yi rang ba dang ldan pa'i bsod nams 'di la
snga ma'i sbyin pa'i bsod nams kyi phung po des, brgya'i char
yang nye bar mi 'gro ba nas, rgyu'i bar du yang mi bzod do zhes
gsungs so, ,byang chub sems dpa' thams cad mkhyen par yongs su
bsngos pas sbyin pa de ji ltar

zil gyis gnon zhe na, shes rab kyi pha rol tu phyin pa las 'byung
ba, sh'a ri'i bu 'di la byang chub sems dpa' sems dpa' chen po
rjes su yi rang ba dang ldan pa'i sems bskyed pa gcig gis, nyan
thos dang rang sangs rgyas kyi sbyin pa dang tshul khrims dang,
bzod pa dang, brtson 'grus

@157a *, ,dang; bsam gtan dang, shes rab rnams zil gyis gnon par
'dod pas, shes rab kyi pha rol tu phyin pa la bslab par bya'o
zhes gsungs so, ,sems can rnams la snying rje che ba ni rnyed par
dka' ste, sems can rnams la snying rje che ba rnyed par dka' bar
ci

mngon zhe na, mdo sde mang po las thos pa'i phyir te, zla ba'i
snying po'i le'u las 'byung ba, grogs po dag sems can rnams la
snying rje ba dang, snying brtse ba ni rnyed par dka' ste, dgra
dpa' bo lag na rdo rje thogs shing drag tu 'debs pa'i nang nas
sgrol ba bzhin no zhes gsungs so, ,byang chub sems dpa'i sde snod
kyi mdo las 'byung ba, 'di

la byang chub sems dpa' byang chub tu mngon par mos pa'i sngon du
'gro ba ni snying rje chen po yin no, ,dper na mi'i srog gi dbang
po'i sngon du 'gro ba ni dbugs 'byin pa dang rngub pa'o, ,de
bzhin du byang chub sems dpa' theg pa chen po yang dag par bsgrub
pa'i sngon du 'gro ba ni snying rje chen po'o, ,dper

na 'khor los sgyur ba'i rgyal po'i rin po che thams cad kyi sngon
du 'gro ba ni 'khor lo rin po che'o, ,de bzhin du byang chub sems
dpa'i snying rje chen po yang sang rgyas kyi chos thams cad kyi
sngon du 'gro ba'o zhes gsungs so, ,yang de nyid las bdag gi
'khrul pa la so sor rtog cing, gzhan

gyi 'khrul pa la snying rje ba'o zhes kyang gsungs so, ,khyim
bdag dpas byin gyis zhus pa las kyang, khyim bdag rnams 'di la
byang chub sems dpa' byang chub mngon par rdzogs par 'tshang rgya
bar 'dod pas, sems can thams cad la snying rje chen po'i sems
bskyed de lus dang

srog la ma chags par bya'o, ,nor dang, 'bru dang, khyim dang,
chung ma dang, bu pho dang, bu mo dang, zas dang, skom dang, gos
dang, bzhon pa dang, mal cha dang, bdug pa dang, spos dang,
phreng ba dang, byug pa dang, yo byad thams cad la ma chags par
bya'o, ,

de ci'i phyir zhe na, khyim bdag rnams sems can dag ni phal cher
lus dang srog la sogs pa la chags te, sdig pa'i las byas pas ngan
'gro rnams su skye la, sems can rnams la snying rje chen po'i
sems bskyed nas, lus dang srog la ma chags par bde 'gror skye
ste,

@157b des sems can thams cad yid la byas la, sbyin pa la sogs pa
dge ba'i chos thams cad la brtson par bya'o zhes gsungs so,
,byang chub sems dpa' rnams ni snying rje'i bdag nyid can yin te,
ji lta zhe na, 'phags pa dkon mchog sprin gyi mdo las 'byung ba,
rigs kyi

bu chos bcu dang ldan na, byang chub sems dpa' snying rje'i bdag
nyid can rnams yin no, ,bcu gang zhe na 'di lta ste, sems can
sdug bsngal ba dang, skyabs med pa dang, mgon med pa dang, rten
med pa dang, dpung gnyen med pa dag mthong na, byang chub tu sems
bskyed do, ,byang chub tu sems

bskyed nas, chos nyid thob par bya ba'i phyir 'bad rtsol brtson
'grus rtsom ste, dka' ba spyod pa brgya dag kyang byed do, ,de
dag chos nyid thob nas sems can rnams la phan par byed do, ,'di
lta ste, sems can ser sna can rnams sbyin pa la gzhol bar byed,
tshul khrims 'chal pa rnams

tshul khrims la, gnod sems can rnams bzod pa la, le lo can rnams
brtson 'grus la, sems 'khrugs pa rnams bsam gtan la, sems can
shes rab 'chal ba rnams mthong na, shes rab la gzhol bar byed
kyang, sems can gyi sdug bsngal mi bzad pa, rtsub pa tsha

bdag gis nyen cing byang chub las phyir ldog par mi 'gyur ro,
,rigs kyi bu chos bcu po de dag dang ldan na, byang chub sems
dpa' snying rje'i bdag nyid can yin no zhes gsungs so, ,gzungs
kyi dbang phyug gi rgyal pos zhus pa las kyang, kye ma sems can
'di dag ni srid pa'i khol po

chen po, chung ma dang, bu pho dang, bu mo la yongs su zhen pas
sbags pa rang dbang med pa bdag la mi 'bongs pa dag ste, rang
dbang yod pa'i bdag la 'bongs par bya ba dang, gar dga' bar 'gro
bar bya ba'i phyir, de dag la chos bstan par bya'o snyam du, sems
can rnams la byang

chub sems dpa'i snying rje chen po skye ba dang, kye ma sems can
'di dag ni phan tshun du mi 'phrod pa khro ba dang, zhe sdang
dang, gnod sems mang ba dag ste, khro ba dang, zhe sdang dang,
gnod sems spang bar bya ba'i phyir, de dag la chos bstan par
bya'o snyam du sems can rnams la

@158a *, ,byang chub sems dpa'i snying rje chen po skye ba dang,
kye ma sems can 'di dag ni sdig pa'i grogs pos yongs su zin pa,
dge ba'i bshes gnyen dang bral ba sdig pa'i las byed pa dag ste,
dge ba'i bshes gnyen gyis yongs su zin pa dang, sdig pa'i

grogs po yongs su spang bar bya ba'i phyir, de dag la chos bstan
par bya'o snyam du sems can rnams la byang chub sems dpa'i snying
rje chen po skye ba dang, kye ma sems can 'di dag ni brkam pa,
chags pas zil gyis gnon pa chog mi shes shing, 'phags pa'i shes
rab kyi

gnas pa dang bral ba dag ste, chags pa spang ba dang, 'phags pa'i
shes rab bskyed pa'i phyir, de dag la chos bstan par bya'o snyam
du sems can rnams la byang chub sems dpa'i snying rje chen po
skye ba dang, kye ma sems can 'di dag ni las kyi rnam par smin pa
la mi lta zhing rtag pa

dang chad pa la gnas pa dag ste, rten cing 'brel bar 'byung ba
zab mo dang, las dang bya ba la gzud pa'i phyir, de dag la chos
bstan par bya'o snyam du sems can rnams la byang chub sems dpa'i
snying rje chen po skye ba dang, kye ma sems can 'di dag ni ma
rig pa dang, gti mug gis

ldongs pa dang, bdag dang sems can dang, srog dang, gso ba dang,
skyes bu dang, gang zag la mngon par zhen pa dag ste, 'phags pa'i
shes rab kyi mig rnam par dag par bya ba dang, lta bar gyur pa
thams cad spang bar bya ba'i phyir, de dag la chos bstan par
bya'o snyam du sems can

rnams la byang chub sems dpa'i snying rje chen po skye ba dang,
kye ma sems can 'di dag ni bdud kyi zhags pa'i bcing bas bcings
pa g-yo ba dang, rlom sems la gnas pa dag ste, bdud kyi zhags pas
bcings pa thams cad las rnam par dgrol ba dang, g-yo ba dang,
rlom sems can rnams la

byang chub sems dpa'i snying rje chen po skye ba dang, kye ma
sems can 'di dag ni bdud kyi zhags pa'i bcing bas bcings pa g-yo
ba dang, rlom sems la gnas pa dag ste, bdud kyi zhags pas bcings
pa thams cad las rnam par dgrol ba dang, g-yo ba dang, rlom sems
spang ba'i phyir de

@158b dag la chos bstan par bya'o snyam du sems can rnams la
byang chub sems dpa'i snying rje chen po skye ba dang, kye ma
sems can 'di dag ni mya ngan las 'da' ba'i sgo bcad cing ngan
'gro'i sgo phye ba dag ste, mya ngan las 'das pa'i sgo dbye ba
dang, ngan 'gro'i sgo bcad par bya ba'i phyir, de dag la chos
bstan

par bya'o snyam du sems can rnams la byang chub sems dpa'i snying
rje chen po skye'o zhes gsungs so, ,'di dag pas kyang gang dag
byang chub sems dpa' la rma 'byin pa'i las kyi sgrib pa dang,
bdud kyi las dang, brnyas pa'i sems dang, dam pa'i chos spong ba
la sogs pa bar du gcod pa'i chos

rnams yongs su spong ba'i sems can de dag ni ches rnyed par
dka'o, ,de la byang chub sems dpa' la rma 'byin pa ni dad pa'i
stobs bskyed pa la 'jug pa'i phyag rgya'i mdo las 'byung ba, 'jam
dpal gang la la zhig gis 'jig rten gyi khams thams cad kyi rdul
phra rab kyi rdul snyed kyi sems

can rnams kyi dge ba'i rtsa ba'i bar chad byas pa bas, gang gzhan
zhig gis dge bsnyen ston pa gzhan la mi brten par dge ba bcu'i
las kyi lam dang ldan pa gcig gi dge ba'i rtsa ba cig gi bar chad
byas pa de ni de bas sdig pa ches grangs med par skyed do, ,gang
la la zhig gis 'jig

rten gyi khams thams cad kyi rdul phra rab kyi rdul snyed kyi dge
bsnyen rnams kyi dge ba'i rtsa ba bar chad byas pa bas gang gzhan
zhig gis dge slong gcig gi dge ba'i rtsa ba cig gi bar chad byas
na de ni de bas sdig pa ches grangs med pa skyed do, ,de ltar rim
bzhin du dad pas rjes su 'brang ba

dang; chos kyi rjes su 'brang ba dang, brgyad pa dang, rgyun du
zhugs pa dang, lan cig phyir 'ong ba dang, phyir mi 'ong ba dang,
dgra bcom pa dang, rang sangs rgyas dang, byang chub sems dpa'
phyugs kyi shing rta lta bus 'gro ba dang, glang po che'i shing
rta lta bus 'gro ba dang, ,zla

ba dang nyi ma lta bus 'gro ba dang, nyan thos kyi rdzu 'phrul
lta bus 'gro ba dang, gang la las 'jig rten gyi khams thams cad
kyi rdul phra rab kyi rdul snyed kyi nyan thos kyi rdzu 'phrul
lta bus 'gro ba'i byang chub sems dpa' rnams kyi dge ba'i rtsa
ba'i bar chad byas pa bas, gang gzhan zhig

@159a *, ,gis de bzhin gshegs pa'i rdzu 'phrul lta bus 'gro ba'i
byang chub sems dpa' gcig gi dge ba'i rtsa ba'i bar chad byas
sam, khros sam, brnyas pa'i sems bskyed na, de ni de bas sdig pa
ches grangs med pa skyed do, ,gang la la zhig gis phyogs bcu'i

'jig rten thams cad kyi rdul phra rab kyi rdul snyed kyi sems can
rnams kyi mig phyung ste bdog pa thams cad phrogs pa bas, gang
gzhan zhig gis byang chub sems dpa' la brnyas pa'i sems skyes nas
de la spyos shing brgyad de, nyam nga bar byas na, de ni de bas
sdig pa ches mang du

skyed do, ,gang la la zhig gis byang chub sems dpa' la rkyen gang
yang rung bas khyad du bsad de spyos na, de'i sdig pa'i las kyis
sems can dmyal ba du 'bod chen por skye ste, lus dpag tshad lnga
brgya pa las mgo bo lnga brgya yod de, mgo bo re re la lce brgya
brgya lce re re la yang

lcags kyi thong gshol 'bar ba lnga brgya lnga brgyas rmo'o, ,gang
la la zhig gis stong gsum gyi stong chen po'i 'jig rten gyi khams
su skyes pa'i sems can thams cad la dbyug pas brdeg pa dang,
mtshon gyis gdab pa cher byas te, bdog pa thams cad phrogs pa bas,
gang gzhan zhig

gis byang chub sems dpa' la brnyas pa'i sems bskyed de, khros
shing gnod sems dang tha ba dang, khros pa'i sems bskyed na, de
ni de bas sdig pa ches grangs med par bskyed do, ,gtum zhing sems
can rnams la gnod par dga' ba gang la las gang g'a'i klung gi bye
ma snyed kyi

'jig rten gyi khams rnams su, 'jig rten gyi khams re re zhing
yang gang g'a'i klung gi bye ma snyed kyi dgra bcom pa'i srog
gcod pa dang, gang g'a'i klung gi bye ma snyed kyi rin po che'i
mchod rten rin po che'i stegs bus bskor te, gdugs dang, rgyal
mtshan dang, ba dan bsgreng ba bshig pa bas, gang gzhan zhig

gis theg pa chen po la dad pa'i byang chub sems dpa' la theg pa
chen po nyid las gzhi blangs te, brnyas pa'i sems bskyed pa dang,
rkyen gang yang rung bas khro zhing gshe ba dang, spyos zhing
nyam nga bar byas na, de ni de bas kyang sdig pa ches grangs med
pa skyed do, ,de ci'i phyir zhe na, de bzhin

@159b gshegs pa rnams ni byang chub sems dpa' las skyes pa'i
phyir ro, ,gang byang chub sems dpa' la skur pa 'debs pa ni,
sangs rgyas kyi rigs gcod par zhugs pa yin na, ,gang byang chub
sems dpa' la skur ba 'debs pa des dam pa'i chos spangs pa yin no,
,chos gzhan ma yin,

chos yongs su 'dzin pa gzhan ma yin te, chos yongs su 'dzin pa de
ni chos so, ,gang la la zhig khros te phyogs bcu'i 'jig rten gyi
khams kyi sems can thams cad mun pa mun nag tu bcug pa bas, gang
gzhan zhig khros te, byang chub sems dpa' la rgyab kyis phyogs
shing, ma

rungs pa de ma mthong yang bla snyam pa de ni de bas sdig pa ches
grangs med par skyed do, ,gang la la zhig gis 'dzam bu'i gling gi
sems can rnams kyi srog bcad de, bdog pa thams cad phrogs pa bas,
gang gzhan zhig gis byang chub sems dpa' ci 'dra yang rung ba la,
smad pa 'di ni

de las sdig pa ches grang med pa skyed do zhes ji skad gsungs pa
lta bu'o, ,'phags pa byams pa seng ge sgra'i mdo las kyang, byang
chub sems dpa' gang la la zhig gis stong gsum gyi stong chen po'i
'jig rten gyi khams su gtogs pa'i sems can thams cad la spyos pa
dang,

brgyad pa dang, dbyug pa dang, khu tshur gyis brdeg pa de tsam
gyis byang chub sems dpa' la rma phyung zhing smas par mi 'gyur
gyi byang chub sems dpa' gang gis byang chub sems dpa' gcig la,
tha na gnod sems dang, thab dang, zhes sdang gi sems bskyed pa de
tsam gyis byang

chub sems dpa' la rma phyung zhing smas par 'gyur ro, ,de ci'i
phyir zhe na, gal te des thams cad mkhyen pa yongs su ma btang
na, byang chub sems dpas byang chub sems dpa'i cig shos la gnod
sems dang, tha ba dang, zhes sdang gis sems ji snyed du bskyed pa
de snyed kyi bskal par go

cha gzod yang bgo dgos so zhes gsungs so, ,'phags pa 'jam dpal
rnam par rol pa'i mdo las kyang, khong khro ba khong khro ba zhes
bya ba de ni, 'jam dpal gang dge ba'i rtsa ba bskal pa brgyar
bsags pa 'joms par byed pa ste, de bas na khong khro ba'o zhes
gsungs so, ,'phags

@160a *, ,pa zla ba sgron ma'i mdo las kyang, phan tshun gnod pa'i
sems su gang byed pa, ,de la tshul khrims thos pas skyob mi byed,
,bsam gtan dang ni dgon gnas mi skyob ste, ,sbyin dang sangs
rgyas mchod pa'ang skyob mi byed, ,ces gsungs so, ,de ltar byang
chub

sems dpa' rnams dang, bcom ldan 'das la gnod par byas pa'i sdig
pa che ba ni bshad zin to, de dag la legs par byas pa'i bsod nams
shin tu che ba bstan to, ,nges pa dang ma nges pa la 'jug pa'i
phyag rgya'i mdo las 'byung ba, 'jam dpal yongs su brtag pa bzung
nas gal

te phyogs bcu'i 'jig rten gyi khams thams cad kyi sems can thams
cad kyi mig phyung bar gyur la, yongs su brtags pa bzung ste,
rigs kyi bu'am rigs kyi bu mo gang la las sems can de dag thams
cad la byams pa'i sems kyis de dag gi mig bskyed pa bas 'jam dpal

rigs kyi bu'am, rigs kyi bu mo gang gzhan zhig theg pa chen po la
mos pa'i byang chub sems dpa' la, dad pa'i sems kyis lta na, 'di
ni de bas bsod nams ches grangs med par skyed do, ,'jam dpal rigs
kyi bu'am rigs kyi bu mo gang la la phyogs bcu'i 'jig

rten gyi khams kyi sems can thams cad btson rar bcug pa btson ra
nas bton te, 'khor los sgyur ba'i bde ba la bkod pa bas, 'jam
dpal rigs kyi bu'am rigs kyi bu mo gang gzhan zhig theg pa chen
po la mos pa'i byang chub sems dpa' la dad pa'i sems kyis lta
'dod cing bsngags

pa brjod na 'di ni de bas bsod nams ches grangs med pa skyed do
zhes gsungs so,, ,,bam po gnyis pa, dad pa'i stobs bskyed pa la
'jug pa'i phyag rgya'i mdo las kyang, 'jam dpal rigs kyi bu'am
rigs kyi bu mo gang la la zhig gis 'jig rten gyi khams thams cad
kyi rdul phra rab kyi rdul snyed

kyi sems can rnams la, bskal pa gang g'a'i klung gi bye ma snyed
du nyin re zhing lha'i zas ro sna brgya dang ldan pa byin pa
dang, lha'i gos sbyin pa byin pa bas, gang gzhan zhig gis ston pa
gzhan la mi bsten pa'i dge bsnyen dge ba bcu'i las kyi lam dang
ldan pa cig la, 'di ni sangs

@160b rgyas bcom ldan 'das kyi bslab pa la slob pa yin no snyam
du bsams nas nyin gcig zan gcig byin la, 'di ni de bas bsod nams
ches grangs med pa skyed do, ,de bzhin du dge slong dad pas rjes
su 'brang ba dang, chos kyi rjes su 'brang ba dang, brgyad pa
dang, rgyun du zhugs pa dang,

lan cig phyir 'ong ba dang, phyir mi 'ong ba dang, dgra bcom pa
dang, rang sangs rgyas dag ste, rigs kyi bu'am rigs kyi bu mo
gang la la zhig gis 'jig rten gyi khams thams cad kyi rdul phra
rab kyi rdul snyed kyi rang sangs rgyas la, bskal pa gang g'a'i
klung gi bye ma snyed du nyin gcig

bzhin du zas ro sna brgya pa byin pa dang, de bzhin du lha'i gos
sbyin pa byin pa bas, rigs kyi bu'am rigs kyi bu mo gang la la
zhig gis de bzhin gshegs pa'i sku gzugs ri mor bris pa dang, 'jim
pa las byas pa mthong ba 'di yang de bas bsod nams ches grang med
par bskyed na,

thal mo sbyar ba dang, me tog dang, bdug pa dang, spos dang, mar
me 'bul na, bsod nams de bas ches grangs med pa bskyed pa lta ci
smos, gang la la zhig gis gang g'a'i klung gi bye ma snyed kyi
sangs rgyas bcom ldan 'das nyan thos kyi dge 'dun dang bcas pa la
bskal pa gang

g'a'i klung gi bye ma snyed du nyin gcig bzhin du lha'i zas ro
sna brgya pa phul ba dang, de bzhin du lha'i na bza' phul ba bas,
gang gzhan zhig gis phyugs kyi shing rta lta bus 'gro ba'i byang
chub sems dpa' bsam pa phun sum tshogs pa gcig la sangs rgyas la
dge ba'i rtsa ba bskyed pa

gang yang rung bas bsdu bar bya ste, tha na nyin gcig zan gcig
byin na de ni de bas bsod nams ches grangs med pa skyed do, ,gang
la la zhig gis 'jig rten gyi khams thams cad kyi rdul phra rab
kyi rdul snyed kyi phyugs kyi shing rta lta bus 'gro ba'i byang
chub sems dpa' rnams la de tsam

du bsti stang du byas pa bas, gang gzhan zhig gis glang po che'i
shing rta lta bus 'gro ba gcig la nyin gcig zan gcig byin na de
ni de bas bsod nams ches grangs med pa skyed do, ,gang la la zhig
gis glang po che'i shing rta lta bus 'gro ba'i byang chub sems
dpa' rnams la de tsam du

@161a *, ,bsti stang byas pa bas, gang gzhan zhig gis zla ba dang
nyi ma lta bus 'gro ba'i byang chub sems dpa' gcig la nyin gcig
zan gcig byin na de ni de bas bsod nams ches grangs med par skyed
do, ,gang la la zhig gis zla ba dang nyi ma lta bus 'gro ba de

rnams la de tsam du bsti stang byas pa bas, gang gzhan zhig nyan
thos kyi rdzu 'phrul lta bus 'gro ba'i byang chub sems dpa' gcig
la nyin gcig zan gcig byin na, de ni de bas bsod nams ches grangs
med pa skyed do, ,gang gis de tsam du nyan thos kyi rdzu 'phrul
lta bus

'gro ba'i byang chub sems dpa' rnams la bsti stang byas pa bas,
de bzhin gshegs pa'i rdzu 'phrul lta bus 'gro ba'i byang chub
sems dpa' gcig la nyin gcig zan gcig byin na, de ni de bas bsod
nams ches grangs med pa skyed do zhes gsungs so, ,de la phyugs
kyi shing rta lta bus

'gro ba'i byang chub sems dpa' nas, de bzhin gshegs pa'i rdzu
'phrul lta bus 'gro ba'i bar du gang zhe na, nges pa dang ma nges
pa la 'jug pa'i phyag rgya'i mdo las 'byung ba, 'jam dpal byang
chub sems dpa' 'di lnga ste, lnga gang zhe na, 'di lta ste,
phyugs kyi shing rta lta bus

'gro ba dang, glang po che'i shing rta lta bus 'gro ba dang, zla
ba dang nyi ma lta bus 'gro ba dang, nyan thos kyi rdzu 'phrul
lta bus 'gro ba dang, de bzhin gshegs pa'i rdzu 'phrul lta bus
'gro ba'o, ,phyugs kyi shing rta lta bus 'gro ba dang glang po
che'i shing rta lta bus 'gro ba'i byang chub sems

dpa' rnams ni byang chub las phyir ldog go, ,zla ba dang nyi ma
lta bus 'gro ba dang, nyan thos kyi rdzu 'phrul lta bus 'gro ba
dang, de bzhin gshegs pa'i rdzu 'phrul lta bus 'gro ba'i byang
chub sems dpa' rnams ni byang chub las phyir mi ldog go, ,de la
phyugs kyi shing rta lta bus 'gro

pa'i byang chub sems dpa' gang zhe na, dper na skyes bu la la
zhig sangs rgyas kyi zhing lnga'i rdul phra rab kyi rdul snyed
kyi 'jig rten gyi khams 'da' bar 'dod nas de phyugs kyi shing rta
la zhon te lam du zhugs nas de yun ring zhig lon nas dpag tshad
brgyar phyin pa las, de rlung gi dkyil

@161b 'khor chen pos bzlog nas dpag tshad brgyad cur ded de phyir
phul na, skyes bu de phyugs kyi shing rtas 'jig rten gyi khams de
dag 'da' ba'am, bskal pa nas brjod du med pa'i yang brjod du med
pa'i bskal par yang 'jig rten gyi khams gcig kyang 'da' bar nus
sam, gsol pa

bcom ldan 'das de ni gnas ma lags te, go skabs ma mchis so, ,bcom
ldan 'das kyis bka' stsal pa, de bzhin du gang la la zhig gis
byang chub tu sems bskyed la theg pa chen po mi 'dzin mi klog kha
ton du mi byed, tshul bzhin du yid la mi byed par nyan thos kyi
theg pa

pa rnams la bsnyen cing de dag dang lhan cig tu bsten par byed,
nyan thos kyi theg pa klog cing kha ton du byed la, dpyod cing
kun chub par byed la, gzhan yang klog tu 'jug pa nas, khong du
chud pa'i bar du byed na, de ni des shes rab rtul por 'gyur te,
de ni bla na med pa ye shes

kyi lam las slar drangs nas phyir bzlog go, ,byang chub sems dpa'
de'i byang chub kyi sems bsgoms pa las byung ba'i shes rab kyi
dbang po dang, shes rab kyi mig gang yin pa de yang rtul por
'gyur zhing nyams par byed de, 'di ni phyugs kyi shing rta lta
bus 'gro ba'i byang chub

sems dpa'o, ,de la glang po che'i shing rta lta bus 'gro ba'i
byang chub sems dpa' gang zhe na, dper na gang la la zhig 'jig
rten gyi khams de snyed 'da' bar 'dod de, yan lag brgyad dang
ldan pa'i glang po che'i shing rta la zhon nas lam du zhugs te,
des lo brgyas dpag tshad nyis stong du

son pa las, rlung gi dkyil 'khor chen pos lam de nas phyir bdas
te bzlog pa nas go skabs ma mchis pa'i bar du ste, de bzhin du
gang byang chub tu sems bskyed nas, theg pa chen po yang 'chang
zhing klog la kha ton byed cing tshul bzhin du yid la byed la nyan
thos kyi theg pa pa

rnams la yang brten pa nas nyan thos kyi theg pa klog cing shes
par byed pa'i bar 'di ni glang po che'i shing rta lta bus 'gro
ba'i byang chub sems dpa'o, ,zla ba dang nyi ma lta bus 'gro ba'i
byang chub sems dpa' gang zhe na, dper na la la zhig de snyed kyi
'jig rten gyi khams 'da' bar 'dod

@162a *, ,de; de zla ba dang nyi ma lta bus 'gro bas lam du zhugs
na des 'jig rten gyi khams de thams cad las 'das par nus sam,
gsol pa, bcom ldan 'das dus yun ring mo zhig na 'da' bar rngo
thogs so, ,bcom ldan 'das kyis bka' stsal pa, de bzhin

du gang la la zhig gis byang chub tu sems bskyed de, nyan thos
kyi theg pa pa rnams la mi bsten pa nas, khong du chud par byed
pa ma yin pa'i bar du ste, tha na nyan thos kyi theg pa pa'i
tshigs bcad gcig tsam yang mi klog par theg pa chen po nyid klog
pa nas theg pa chen po nyid khong du chud

par byed pa'i bar 'di ni zla ba dang nyi ma lta bus 'gro ba'i
byang chub sems dpa'o, ,nyan thos kyi rdzu 'phrul lta bus 'gro
ba'i byang chub sems dpa' gang zhe na, dper na la la zhig 'jig
rten gyi khams de snyed 'da' bar 'dod na, nyan thos kyi rdzu
'phrul lta bus de 'jig rten gyi khams de dag las

'da' bar nus sam, gsol pa, bcom ldan 'das rngo thogs te myur du
ni mi 'das so, ,bcom ldan 'das kyis bka' stsal pa, de bzhin du
gang la la zhig byang chub tu sems bskyed de, theg pa chen po pa,
theg pa chen po la mos pa, theg pa chen po klog pa, theg pa

chen po yongs su 'dzin pa'i byang chub sems dpa' rnams la gus pa
dang bcas, zhe sa dang bcas par de la gzhol zhing de la 'bad de,
de dag dang bsten cing theg pa chen po yongs su tshol ba dang, kun
'dzin cing 'chang ba yin te, srog gi phyir yang theg pa chen po
mi stong

zhing rab tu gus pas me tog dang ba dan gyi bar gyis mchod par
byed pa dang, byang chub sems dpa' ma lobs pa rnams la mi brnyas
pa 'di ni nyan thos kyi rdzu 'phrul lta bus 'gro ba'i byang chub
sems dpa'o, ,de la de bzhin gshegs pa'i rdzu 'phrul lta bus 'gro
ba'i byang chub sems dpa' gang

zhe na, dper na la la zhig 'jig rten gyi khams de snyed 'da' bar
'dod de, des de bzhin gshegs pa'i rdzu 'phrul gyis 'jig rten gyi
khams rnams su 'gro na, de bzhin gshegs pa'i rdzu 'phrul gyis
'jig rten gyi khams de dag 'da' bar nus sam, gsol pa, bcom ldan
'das

@162b rngo thogs te, sems kyi skad cig tsam gyis 'da'o, bcom ldan
'das kyis bka' stsal pa, de bzhin du gang la la byang chub tu
sems bskyed de, rab tu zab cing rgya che ba la mos pa theg pa
chen po'i don la mkhas pa rtag tu sems can thams cad kyi skyabs
bya ba'i phyir byang chub kyi

sems dang, byams pa dang snying rje dang, pha rol tu phyin pa
drug dang, rton pa bzhi dang, bsdu ba'i dngos po la brtson pa yin
te, gzhan yang de la rab tu 'god pa de ni, de bzhin gshegs pa'i
rdzu 'phrul lta bus 'gro ba'i byang chub sems dpa'o zhes gsungs
so, ,dam pa'i

chos spong ba ni kha na ma tho ba dang bcas pa shin tu chen po
ste, bar du gcod pa'i chos so, ,shes rab kyi pha rol tu phyin pa
las 'byung ba, byang chub sems dpa'i theg pa pa gang dag sangs
rgyas bye ba khrag khrig brgya stong mang po mthong bar gyur te,
dmigs pa'i tshul gyis de dag la sbyin pa

byin par gyur pa nas, shes rab kyi pha rol tu phyin pa'i bar du
bsgom par yang gyur la de dag shes rab kyi pha rol tu phyin pa
zab mo 'di la ri mo mi byed pas, shes rab kyi pha rol tu phyin pa
'chad pa'i sangs rgyas bcom ldan 'das de dag gi 'khor du 'ongs na
yang lus dang sems kyis mthun pa

mi byed na, de dag ni 'chal ba'i shes rab tu 'gyur ba'i las rnams
stsogs so, ,de dag ni las des shes rab kyi pha rol tu phyin pa
zab mo 'di 'dor bar 'gyur ro, ,de dag gis shes rab kyi pha rol tu
phyin pa 'di bor bas 'das pa dang, ma 'ongs pa dang, da ltar
byung ba'i sangs rgyas

bcom ldan 'das rnams kyis thams cad mkhyen pa nyid bor ba yin no,
,de dag dam pa'i chos kyis phongs par 'gyur ba'i las des lo bye
ba khrag khrig brgya stong du ma'i bar du sems can dmyal bar
btsos te, 'jig pa dang chags pa'i bskal pa mang por sems can
dmyal ba chen po nas

sems can dmyal ba chen por kha 'khor bar 'gyur ro, ,des dud
'gro'i skye gnas dang, gshin rje'i 'jig rten du yang de bzhin no,
,sha ra dva ti'i bus gsol pa, bcom ldan 'das mtshams med pa lnga
dang, dam pa'i chos kyis phongs par gyur pa las 'di 'dra bar mi
'gyur

@163a *, ,lags sam, bcom ldan 'das kyis bka' stsal pa, sha ra dva
ti'i bu mtshams med pa lnga dang 'dra zhes mi bya'o zhes ji skad
gsungs pa lta bu'o, ,byang chub sems dpa' rnams kyi bdud kyi las
ni shes rab kyi pha rol tu phyin pa las 'byung ba,

rab 'byor gzhan yang ming la gnas pas bdud kyi las su rig par
bya'o, ,de nas byang chub sems dpa' la bdud 'di skad smra ste,
khyod byang chub mngon par rdzogs par sangs rgyas pa na ming
'di'o zhes bya bar 'gyur ro zhes byas pa dang, byang chub sems
dpa' de de'i rjes su rtog par

'gyur te, de la phyir mi ldog pa'i ltas gang yin pa de dag med
par yang des bdag lung bstan pa snyam du rlom sems su byed de, de
des rlom sems bskyed cing byang chub sems dpa' gzhan la yang
brnyas par 'gyur ro, ,de thabs mi mkhas shing shes rab dang bral
te, dge ba'i

bshes gnyen gyis ma zin cing sdig pa'i grogs po'i lag tu song
bas, nyan thos kyi sa'am, rang sangs rgyas kyi sar ltung bar
'gyur te, rlom sems dang ldan pa'i sems bskyed pa 'di ni ltung
ba'i rtsa ba bzhi bas kyang ches lci ste, 'di yang byang chub
sems dpas bdud kyi

las su rig par bya'o zhes ji skad gsungs pa lta bu'o, ,'jam dpal
rnam par 'phrul pa'i le'u las kyang, 'jam dpal gyis smras pa,
lha'i bu ji tsam du las la 'jug pa de tsam du bdud kyi las so,
,ji tsam du smon pa dang, ji tsam du 'dzin pa dang ji tsam du
mchog tu

'dzin pa de tsam du bdud kyi las so, ,ji tsam du 'dod pa dang, ji
tsam du 'du shes pa dang, ji tsam du rlom sems pa dang, ji tsam
du yongs su rtog pa de tsam du bdud kyi las so, ,lha'i bu gzhan
yang byang chub kyi sems la mngon par zhen pa yang bdud kyi las
so, ,sbyin

pa'i sems la mngon par zhen pa yang bdud kyi las so, ,de bzhin du
tshul khrims dang, bzod pa dang, brtson 'grus dang, bsam gtan
dang, shes rab kyi sems la mngon par zhen pa yang bdud kyi las
so, ,sbyin pa rlom sems su byed pa dang, tshul khrims

@163b mchog tu 'dzin pa dang, bzod pa 'dzin pa dang, brtson 'grus
len pa dang, bsam gtan la mtshan ma dang, shes rab rgyu ba yang
bdud kyi las so, ,dgon pa la dga' zhing mos pa'i sems dang btang
snyoms su ltung ba yang bdud kyi las so, ,'dod pa nyung ba

dang; chog shes pa dang, sbyangs pa'i yon tan dang, yo byad
bsnyungs pa rlom sems su byed pa yang bdud kyi las so, ,bdag ni
stong pa nyid la gnas pa, bdag ni mtshan ma med pa la gnas pa,
bdag ni smon pa med pa la gnas pa, bdag ni spros pa med pa la

gnas pa, bdag ni rab tu dben pa la gnas pa, bdag ni de bzhin
gshegs pa'i bka' bsgrub cing gnas pa'o snyam du rlom sems su byed
cing rnam par rtog pa yang bdud kyi las so, ,lha'i bu ji tsam du
rtog pa dang, rnam par rtog pa dang, yongs su rtog pa dang,

mthong ba dang, thos pa dang, bye brag phyed pa dang, rnam par
shes pa'i gnas ji tsam pa de tsam du bdud kyi las so, ,lha'i bus
smras pa, 'jam dpal bdud kyi las ga las byung, 'jam dpal gyis
smras pa, lha'i bu bdud kyi las ni brtson pa las byung ba yin no,
,de

ci'i phyir zhe na, lha'i bu brtson pa las bdud glags tshol gyi, mi
brtson pa la bdud kyis ci zhig bya bar 'gyur te, de nyid bdud kyi
las yin no, ,smras pa, byang chub sems dpa' ji ltar na brtson pa
yin, ji ltar na mi brtson pa yin, smras pa, lha'i bu ji tsam du
gnyis la

sbyor ba de tsam du mi brtson pa'o, ,de ci'i phyir zhe na, 'jig
rten gnas pa ni gnyis la sbyor ba dang ldan pa'o, ,brtson pa zhes
bya ba 'di ni sbyor ba yang dag pa'i tshig bla dags so, ,sbyor ba
yang dag pa zhes bya ba 'di ni sbyor ba med pa'i tshig bla dags
so, ,sbyor ba med pa zhes bya

ba 'di ni spros pa med pa'i tshig bla dags so, ,spros pa med pa
zhes bya ba 'di ni sbyor ba yang dag pa'i tshig bla dags so,
,lha'i bu gang la mig la mi sbyor ba dang, gzugs la mi sbyor ba
nas chos kyi bar la mi sbyor ba 'di ni byang chub sems dpa'i
sbyor ba yang dag pa zhes bya'o

@164a *, ,zhes gsungs so, ,yang de nyid las 'byung ba lha'i bu
nyi shu po 'di dag ni byang chub sems dpa' rnams kyi bdud kyi las
yang dag phul yin no, ,nyi shu gang zhe na, 'di lta ste, rnal
'byor spyod pa rnam par grol ba 'dod cing 'khor bas skrag pa
rnams la

brten pa dang, bsnyen pa dang bsnyen bkur byed pa ni bdud kyi las
so, ,stong pa nyid la so sor rtog cing sems can yal bar 'dor ba
yang bdud kyi las so, ,'dus ma byas la so sor rtog cing 'dus byas
kyi dge ba'i rtsa ba la yongs su skyo ba yang bdud kyi las so,
,bsam gtan

bskyed cing bsam gtan las rnam par ldog par tshol ba yang bdud kyi
las so, ,chos ston kyang chos nyan pa rnams la snying rje chen po
mi skyed pa yang bdud kyi las so, ,yon tan dang ldan pa dang, yon
tan gyi gnas tshol zhing tshul khrims ngan pa can rnams la khro ba
yang bdud kyi

las so, ,nyan thos dang, rang sangs rgyas kyi gtam brjod cing
theg pa chen po'i gtam 'chab pa'ang bdud kyi las so, ,zab mo'i
gtam 'chab cing gtam sna tshogs ston pa yang bdud kyi las so,
,byang chub sems dpa'i lam shes kyang, pha rol tu phyin pa'i lam
yongs su

mi tshol ba yang bdud kyi las so, ,rab tu brtson pa'i bsngags pa
brjod kyang sems can mi brtson pa rnams mngon par mi sbyor ba
yang bdud kyi las so, ,dge ba'i rtsa ba sogs kyang byang chub kyi
sems mngon du mi byed pa yang bdud kyi las so, ,lhag mthong gi
rnal 'byor dang ldan par

gnas kyang sems can rnams lhag mthong yang dag par 'dzin du mi
'jug pa yang bdud kyi las so, ,nyon mongs pa ma lus pa zad par
tshol zhing 'khor ba'i rgyun gyi nyon mongs pa la smod pa yang
bdud kyi las so, ,shes rab kyis rnam par spyod cing snying rje
chen po la dmigs pa mi

'dzin pa yang bdud kyi las so, ,thabs dang mi ldan par dge ba
spyod pa thams cad kyang bdud kyi las so, ,byang chub sems dpa'i
sde snod mi tshol gyi 'jig rten rgyang phan pa'i gsang tshig 'dzin
pa yang bdud kyi las so, ,mang du thos kyang gzhan gyis shes kyis
dogs te, slob

@164b dpon chos 'chab pa'ang bdud kyi las so, ,'jig rten gyi dogs
pa'i zhal ta byed cing mang du thos pa mi tshol ba yang bdud kyi
las so, ,byang chub sems dpa' chos smra ba theg pa chen po la
yang dag par zhugs pa skal ba mnyam pa rnams la mi brten mi
bsnyen bsnyen bkur mi byed kyi nyan

thos dang rang sangs rgyas kyi theg pa la yang dag par zhugs pa
skal pa mi mnyam pa la dga' ba yang bdud kyi las so, ,gang gi tshe
brgya byin nam, tshangs pa'am, 'jig rten skyong ba'am, rgyal
po'am, tshong dpon nam, khyim bdag gi longs spyod dang, nor dang
rin po che dang, dbang phyug

gi che ba nyid du gyur pa de'i tshe chos kyi che ba nyid dang ldan
pa rnams la mi brten mi bsnyen bsnyen bkur mi byed pa 'di dag ni
lha'i bu byang chub sems dpa' rnams kyi bdud kyi las yang dag
phul nyi shu'o zhes gsungs so, ,blo gros rgya mtshos zhus pa'i
mdo las kyang, byang chub sems dpa' gzugs bzang

zhing mdzes la phyug cing nor che ba dang, longs spyod che zhing
nor mang la mdzod dang bang ba mang po phun sum tshogs par gyur
te, gzugs dang longs spyod dang, rus dang, rigs dang, g-yog 'khor
dang, bsod nams kyi tshogs kyis ston par gyur pa, ye shes kyi
tshogs yongs

su btsal ba la mngon par brtson zhing de gzugs dang, longs spyod
dang, g-yog 'khor dang, dbang phyug gi stobs kyis rgyags shing
bag ma mchis par gyur te byang chub sems dpa' gang dag rab tu
byung bar gtogs pa, khyim gyi gnas nas mngon par byung ba, ye
shes kyi

tshogs kyis yongs su tshol ba la brtson pa gdugs dang bser mas sha
dang khrag skams pa, rke ba, nyam chung ba, lus rtsas g-yogs pa,
mgo dang gos la zhugs 'bar ba bzhin du gdugs mtshan du brtson
'grus brtsams pa, dge ba'i chos yongs su btsal ba la rtag tu
brtson

pa dang ldan pa de dag la rke zhing nyam chung ba, mdog ngan
zhing mi sdug par rig nas, brnyas par bya'o snyam du sems shing
de dag las legs par bshad pa nyan mi 'tshal gyi de de bas shas
cher dman zhing ches rmugs par 'gyur ba 'di ni, bcom ldan 'das
byang chub sems dpa'i rgyags pa

@165a *, ,dang bag ma mchis pa dang rab tu ldan pa'i bdud kyi
lcags kyu zhes gsungs so, ,yang de nyid las 'byung ba, theg pa
chen po'i bar du gcod par 'gyur ba'i chos bzhi ste, bzhi gang zhe
na, bdag gi yon tan brjod pa dang, gzhan gyi yon tan log par
brjod pa

dang; nga'o snyam pa'i nga rgyal 'bar ba dang, khro ba bsten
pa'o zhes gsungs so, ,'di dag pas kyang gang dag khyim par gyur
kyang chos rnams la nan tan gyis sgrub pa'i sems can rnams ni
chos rnyed par dka'o, ,de la byang chub sems dpa' khyim pa rnams
kyi sgrub pa ci 'dra zhe na, drag

shul can gyis zhus pa'i mdo las 'byung ba, khyim bdag gzhan yang
byang chub sems dpa' khyim pa khyim na gnas pa ni skyes bu dam
pa'i las rnams byed kyi skyes bu ngan pa'i las rnams mi byed do,
,chos kyis longs spyod tshol gyi chos ma yin pas mi tshol lo,
,mthun pas tshol gyi mi mthun

pas ma yin no, ,yang dag pas 'tsho ba yin gyi log pas 'tsho ba ma
yin no, ,de chos kyis longs spyod thob pa de dag gis gzhan la
'tsho bar mi byed do, mi rtag pa'i 'du shes bsgom pa mang zhing
snying po len to, ,'di lta ste, pha ma la bsnyen bkur byed pa
dang, bu dang chung ma dang, bran

pho dang, bran mo dang, las byed pa'i mi dang, zho shas 'tsho ba
rnams yang dag pa'i longs spyod dang, mdza' bo dang, bron[?] po
dang, nye du dang, snag gi gnyen mtshams rnams la bkur sti dang,
gong du yang chos la 'dzud pas gtong ba 'phel bar byed do zhes
gsungs so, ,khyim pa rnams

kyi log par bsgrub pa gang zhe na, rab tu 'byung ba'i bar du gcod
pa'i mdo las 'byung ba, ming chen chos bzhi dang ldan na khyim pa
mi khom par gyur pa yin te, skye ba de dang der dmus long dang,
blun pa dang, lkugs pa dang, gdol pa dang, nam du yang bde ba mi
myong bar 'gyur, skur pa

'debs pha mang ba dang, ma ning dang, za ma dang, rtag tu bran
dang, bud med du 'gyur, khyi dang phag dang, bong bu dang, rnga
mo dang, sbrul gdug par 'gyur te, sangs rgyas kyi bstan pa la nan
tan du mi byed do, ,bzhi gang zhe na, ming chen 'di la khyim pas
sngon gyi rgyal ba la lhag par

@165b bya ba byas pa'i sems can rnams kyi mngon par byung ba'i
sems dang rab tu byung ba'i sems dang, 'phags pa'i lam gyi sems
kyi bar chad byed pa 'di ni dang po'o, ,gzhan yang khyim pa dbang
phyug gi gnas na 'dug cing nor la chags pa dang bu la chags pas
las kyi rnam par smin pa la yid mi

ches shing, bu pho dang, bu mo'am, chung ma'am, gnyen gyi tshogs
rab tu byung ba'i bar chad byed pa 'di ni gnyis pa'o, ,gzhan yang
khyim pa dam pa'i chos spong ba yin te, des ma thos pa'i chos
rnams thos na, ma dad cing spong bar byed pa 'di ni gsum pa'o,
,gzhan yang khyim pa tshul

khrims dang ldan pa'i dge sbyong dang bram ze la kun nas mnar
sems dang, tha ba'i sems mang ba yin te, 'di ni bzhi pa'o, ,bzhi
po 'di dag las chos gang yang rung ba zhig dang ldan na, khyim pa
mi khom par gyur pa yin te, skye ba de dang der zhes bya ba nas
sangs rgyas kyi bstan pa la

nan tan mi byed do zhes bya ba'i bar du 'gyur ro, ,dper na mi la
la zhig mi gtsang ba'i dong du lhung nas mi gzhan la yang 'di
skad du aa la la, 'di ltar chu 'di shin tu dang ba ngo mtshar to
zhes zer ba ni, chu ma yin pa la chur 'du shes skyed de, dang
ba'i chur 'du shes pa de bzhin du, ,sems can

gang la la bdag nyid 'dod pa'i 'dam du bying ba dag gzhan yang
'dod pa'i 'dam du 'jug par byed do, ,bdag nyid 'dod chags kyi
g-yang sar lhung bar byas, zhe sdang gi g-yang sa dang, gti mug
gi g-yang sar lhung bar byas la gzhan yang de dag tu ltung bar
byed do, ,dper na mi la la

zhig gis dgra bo bzung ste, me mdag me lce med pa du ba med pa
'dom bdun pa'i nang du bcug pa de bzhin du, ,gang la la me dang
mtshungs pa'i 'dod pa dang, me dang mtshungs pa'i bud med dang
bsten cing 'dod pa bsngags te, gzhan yang 'dod pa dag la 'jug par
byed pa na de dag ni

gzhan yang me'i rlubs su lhung bar byed do, ,de dag nad dang mya
ngan de dag la nye bar sbyar ro, ,dper na mi la la zhig gis mi
gzhan la yang bde ba yongs su longs spyod pa'i phyir, spu gri'i
so lta bu'i ri la 'dzeg tu bcug pa 'di lta ste, spu gri'i so lta
bu'i ri mnyam zhing mi mnyam pa med pa 'di ni

@166a *, ,bde ba'i longs spyod do zhes zer ba de bzhin du phal
cher pha ma bu la byams pa dang ldan pas de'i chung ma len te, de
dag gis 'dod pa bsngags nas, 'dod pa la bcug pa de lta bu ni
mdza' bo'i gzugs kyi sbrul gdug pa drag cing che ba ston to,
,g-yang sa bgrod dka'

ba 'jigs 'jigs ltar 'dug pa yang ston to, ,sems can dmyal ba
dang, dud 'gro dang, yi dags kyi 'jig rten du 'gro ba'i lam yang
mtshon te zhes gsungs so, ,bad sa'i rgyal po shar pas zhus pa'i
mdo las kyang gsungs te, rgyal po chen po 'di la skyes bu 'dod pa
la chags

shing bud med la lta 'dod pa ni tshul khrims dang ldan pa'i dge
slong dang, bram ze la brten pa mi srid pas de tshul khrims dang
ldan pa de dag gis yongs su spangs pas dad pa dang tshul khrims
dang, gtong pa dang, thos pa dang, shes rab las yongs su nyams te
rma la chags pa, btsog

pa'i spyod yul can, bshul bar mnam pa la dga' ba bud med la dad
che ba, chags pa'i spyod yul can, 'gro bar bya ba ma yin par song
ba, smad par 'os pa, mi gtsang ba'i srin bu dang 'dra ba, snyigs
ma len pa, khrel dang ngo tsha bor ba, lha dang mi'i chos stor ba,
ngan par smad pa'i

'tsho bas 'tsho ba, mkhas pas smad pa, bud med kyis tshugs pa, bud
med kyis khol ba, ngar snabs dang, kha chu dang, snabs dang, chu
ser dang, rnag dang, she rul zag pa myong bar byed pa, mi gtsang
ba'i spyod yul can, ba lang dang, lug dang, bya gag dang, khyi
dang,

phag dang, wa dang, bong bu'i chos spyod pa, gnod pas 'tsho ba,
pha ma la phangs par mi 'dzin pa, dge sbyong dang, bram ze dang,
sbyin gnas la phangs par 'dzin pa med pa, sangs rgyas dang chos
dang dge 'dun la dad pa nyams pa, sems can dmyal ba dang, dud
'gro'i skye gnas

dang; gshin rje'i 'jig rten la zhugs shing gzhol ba, seng ge dang
nam mkha' lding gi lus la yang dag par zhugs pa, lcags kyi shing
shal ma li mthon po dang, me ma mur la gzhol ba, sems can dmyal
ba yang sos dang thig nag dang, bsdus 'joms dang, du 'bod

@166b dang; du 'bod chen po dang tsha ba dang, rab tu tsha ba dang,
mnar med pa'i sems can dmyal ba chen por zhugs pa ni, bud med
dang mdza' zhing bud med dang 'grogs te dgod pa dang, dga' ba
dang, rtse ba dang glu gar rol mo la sogs pa rjes su dran zhing
skyo ba mi skye ba de, pha mas dka'

ba byas shing bskyed de, gcin dang phyi sa yang bzod par byas
shing blangs nas, zla ba dgu'am bcur rum du btsas te, shin tu
sdug bsngal myong bas gsos shing pang du blangs nas nu zho blud
cing rab tu nyon mongs par gsos bskyed de, 'dzam bu'i gling rnam
par bkra ba ston pa, don dang,

phan pa dang, bde ba dang, grub pa dang, legs su dga' ba'i sbyin
pa'i gnas de dag gis bu la phan pa dang, bde bar 'dod pas, bdag
gi nor gyi tshogs kyis gzhan gyi bu mo de blangs nas de de la
chags shing 'khril te, pha rol gyi khyim nas blangs pa'i bud med
de la zhen cing brgyal nas,

pha ma rgas gtugs te, nyam chung, mig gis mi mthong ba de nor
dang longs spyod med par byas nas, rang gi khyim nas phyung ste
skrod do, ,rgyal po chen po gang pha ma dka' ba byed byed pa
sbyin pa'i gnas la rtag tu rgyun mi 'chad par dag pa'i bde bas
bsti stang du byas zhing yang dag pa'i bde bas bla mar

bya ba'i rigs na, des de'i tshe rang gi khyim nas phyi rol du
phyung ste bskrad nas, gzhan gyi khyim nas blangs pa'i bud med la
bza' ba dang, btung ba dang, gos kyis bstabs nas dogs su byas te,
des gang bde 'gror 'gro ba'i chos ni spangs gang ngan 'gror 'gro
ba'i chos ni blangs nas snying rje'i

bag med cing bsam pa med pa'i ngan pa'i sems dang ldan pa la ltos
zhes gsungs so, ,zla ba sgron ma'i mdo las kyang, 'dod pa'i phyir
ni byis pa rnams, ,bud med rul la sten byed de, ,'gro ba rul bar
'gro 'gyur zhing, ,ngan 'gro rnams su lhung bar 'gyur, ,'jigs pa
chen po'i zhags pa ni, ,

bud med zhags pa mi bzad pas, ,sangs rgyas rnams kyis 'dod pa
dang, ,bud med bsten pa'ang ma bsngags so, ,lam 'dis byang chub
mi 'gyur bas, ,bud med rnams la ma bsten par, ,sbrul gdug shin tu
khro ba ltar, ,mkhas pas de ni rnam par spongs, ,sangs rgyas kun
gyis

@167a *, ,bsten pa yi, ,byang chub lam la sgom par byed, ,lam de
goms par bsgoms byas nas, ,bla med sangs rgyas 'grub par 'gyur,
,zhes gsungs so, ,mi sdug pa la yang sbyar bar bya'o, ,'di lta
ste, srog gcod pa dang, ma byin par len pa dang, 'dod

pa la log par g-yem pa la sogs pa mi 'dod pa'i 'bras bu rnam par
smin par 'gyur ba ni, byang chub sems dpa' nyi tshe la log par
bsgrubs par bstan pa ma yin gyi, sems can thams cad dang thun
mong du yin te, 'di lta ste, dam pa'i chos dran pa nye bar gzhag
pa'i mdo las

gsungs pa, sems can dmyal ba pa de dag sems can dmyal ba'i srung
ma de dag gis tho 'tshams shing bdag gis las byas pa rgya'i 'bur
ltar bstan nas khas len du bcug ste, rnam pa du mar nyes pa sna
tshogs byas pa de bzhin du sdug bsngal du mar yang tshor bar byed
do, ,rgyu dang 'dra ba'i

'bras bu dang, sa bon dang 'dra ba'i 'bras bur 'gyur te, ji ltar
mi dge ba'i las rdzogs par byas pa bzhin du, rab tu tsha ba'i sems
can dmyal ba chen por mi dge ba'i las rdzogs pa'i 'bras bu rdzogs
par myong ngo, ,de bzhin du lo brgya stong du ma'i bar du sdig
pa'i las dgrar gyur pa phan pa mi 'dod

cing mi phan par 'dod pa des sems can dmyal ba pa de sems can
dmyal bar sreg go, ,de brgya la ci ste de las thar na yang skyabs
tshol dpung gnyen tshol zhing brgyugs pa dang, des mthong ba rgyang
ring po nas khyi rlugs nas kha gdangs te stobs che zhing shin tu
mgyogs pa rdo rje'i kha shin tu

'jigs par zugs [?] pa, khyi khro bos bdag bskor bar mthong nas, sems
can dmyal ba pa de bros par brtsal ba dang, khyi thams cad kyis
bsnyags te de dag gis bzung ngo, ,bzung nas kyang kham bu re re
dang chu rgyus nas chu rgyus dang, gshes kyi dmigs nas gshes kyi
dmigs

dang; rus pa'i tshigs nas tshigs dang yan lag dang nying lag thams
cad bcad kyang de bzhin du 'chos te, yungs 'bru tsam gyi sha yang
ma lus par byas nas, de nas yang phyir skyes te, de bzhin du yun
ring por khyi de dag 'cha'o, ,de las gang gi 'bras bu zhe na, de
ni srog gcod pa'i 'bras bu

@167b ste; de sha za ba'i phyir sems can gyi srog gcod pas de ni
de'i 'bras bu yin no, ,ma byin par len pa'i 'bras bur 'gyur ba
ni, ji ltar sems can dmyal ba pa des las kyis bsgyur ba'i nor
mang po dag mthong nas las kyi rgyus rmongs te, bdag gi nor de
dag gzhan gyis khyer ba snyam zhig nas

des de dag bsnyags pa dang, de gshin rje'i mi dag gis bzung nas
brgyangs te, mtshon gyis bcad cing, tshigs su gtubs kyang phyir
yang 'byor to, ,sems can dmyal ba pa de sems can dmyal ba pa
gzhan dag gis kyang mthong nas rgyugs pa dang, de dag kyang gshin

rje'i mi de dag gis bzung ste, ral gri dang, mdung thung dang,
mtshon rtse gnyis pa dang, gtun 'bar ba rnams kyis dmyal nas, de
dag ma byin par blangs pa'i 'bras bus lo brgya stong du mar ma
byin par blangs pa'i 'bras bu ma zad ma byang med par ma gyur gyi
bar du myong nas de phyis de las

thar par 'gyur ro, ,'dod pa la log par g-yem pa ni thal tshan gyi
chu klung gis bud med khyer nas, khyo ga la 'bod cing chu'i dbas
g-yengs te, phyed ni byung phyed ni bying nas sems can dmyal ba
pa la 'bod de nga ni thal tshan gyi chu klung gis khyer te, mgon
med cing nyams nyes pa la

skyabs kyis zhes zer zhing bud med de du ba'i sgra de las kyi
rgyus rmongs pas thos nas, thal tshan gyi chu klung der zhugs pa
dang, zhugs ma thag tu de'i lus kyang thal tshan gyi rno bas rus
pa la sha yungs 'bru tsam gyi lhag ma yang ma lus par de ltar
zhigs pa dang, yang phyir skyes so, ,de nas

yang bud med de rgyang ring po nas thal tshan gyi chu klung gis
khyer te, bdag la skyabs med kyi skyobs shig ces byi bo la smras
pa mthong nas sems can dmyal ba pa de 'dod chags kyi zil gyis non
te yang bud med de la bzung ba dang, des lcags kyi mtshon cha'i
sen mo rnon pos khyo ga de la

bzung ste brad nas de'i lus la sha yungs 'bru tsam yang ma lus
par gyur nas lus kun ni khrag gis yogs te, lus la ni rgyus pa'i
dra ba 'ba' zhig lus so, ,de bud med la chags pas zil gyis non
nas yang rgyugs te, de sdig pa'i las de ma zad ma byang med par
ma gyur gyi bar du lo brgya

@168a *, ,stong du mar thal tshan gyi chu klung gis g-yengs nas de
phyis sems can dmyal ba de las thar te thar nas kyang yang slar
skyes so zhes rgya cher gsungs so, ,longs spyod dang srog la
chags pa yang khyim pa rnams kyis log par bsgrub pa yin te, gsal

rgyal gyis zhus pa'i mdo las kyang 'byung ba, rgyal po chen po
dper na, skyes pa'am bud med cig gnyid kyis log pa'i rmi lam na,
kun dga' ra ba nyams dga' ba'am, ri dang rdzing bu dang, 'bab
chu dang nags tshal dang, ljongs dang, mtshe'u dang, chu mig nyams
dga' ba mthong

ba las, de sad ma thag tu ci yang ma mthong ngo, ,rgyal po chen
po dper na shing las me tog byung nas 'bras bu 'byung ngo, ,'bras
bu byung nas 'bras bu yang med par 'gyur ro, ,'dab ma sngon po
byung nas skya bor 'gyur ro, ,skya bo las ni yang med par 'gyur
ro, ,rgyal po chen po de bzhin du gang rgyal

srid kyi bde ba dang, rgyal srid kyi dbang phyug gi bde ba dang,
'dod pa'i bde ba dang, 'dod pa'i longs spyod la dbang ba'i bde ba
'di lta ste, glang po che dang, rta dang, shing rta dang, dpung
bu chung dang, sras dang, btsun mo dang, gzhon nu dang, blon po
dang, rtsis pa dang, sna chen po la gtogs

pa dang, sgo ba dang, 'khor dang, pha ma dang, spun dang, srid mo
dang chung ma dang, bu pho dang, bu mo dang, rten grogs dang,
bran pho dang, bran mo dang, las byed pa dang, go re long dang,
zho shas 'tsho ba dang, yul gyi mi dang, dngul dang, gser dang,
nor bu dang, rin po

che dang, gos dang, nor dang, 'bru dang, mdzod dang, bang ba la
sogs pa de dag thams cad bor te 'gro dgos so, ,de dag thams cad
ni mi rtag pa, mi brtan pa, yid brtan du mi rung ba, rnam par
'gyur ba'i chos can, yun thung ba, mi gnas pa, g-yo ba 'gul ba,
mthar 'jig

pa, skad cig pa, mthar sdig pa, zad cing 'jig pa'i sgo, mthar
'gyes pa'i chos can, 'jigs pa dang bcas pa, 'tshe ba dang bcas pa,
mya ngan dang 'khrug pa mang ba, 'brul ba, 'jig pa, 'chad pa,
'gyes pa, 'thor ba, rnam par 'jig pa'i chos can te, de lta bas
na,

@168b rgyal po chen po khyod mi rtag par lta ba dang, zad pa dang
'jig par lta zhing chos kyi rgyal po gyis la, chos ma yin pas ma
byed cig ,chos kyi rjes su 'jug par gyis la chos ma yin pa'i rjes
su 'jug par ma byed cig ,rgyal po chen po 'di lta ste dper na
phyogs bzhi nas ri chen po sra ba, snying po dang

ldan pa, ma zhig pa, ma gas pa, khong stong ma yin pa, shin tu
mkhregs pa, gcig tu 'dus pa bzhi gnam la reg cing sa bzlog ste,
rtsva dang, shing dang, shing gel ba dang, yal ga dang, lo ma
thams cad dang sems can srog chags 'byung po thams cad phye mar
'thag cing 'ong na

de dag las ni mgyogs pas 'bros pa dang, stobs kyis bzlog pa'am,
nor gyis bzlog pa'am, rdzas dang, sngags dang, sman rnams kyis
bzlog par sla ba ma yin no, ,rgyal po chen po de bzhin du 'jigs
po chen po bzhi po 'di dag 'ongs te, de dag las mgyogs pas

'bros pa'am, stobs kyis bzlog pa'am, nor gyis bzlog pa'am,
rdzas dang sngags dang, sman rnams kyis bzlog par sla ba ma yin
no, ,rgyal po chen po bzhi gang zhe na, 'di lta ste, rga ba dang,
nad dang, 'chi ba dang, rgud pa'o, ,rgyal po chen po rga ba ni
dar la bab pa

'joms shing 'ong, ,nad ni nad med pa 'joms shing 'ong, 'chi ba ni
srog 'joms shing 'ong, rgud pa ni phun sum tshogs pa thams cad
'joms shing 'ong ngo, ,rgyal po chen po 'di lta ste, dper na ri
dags kyi rgyal po seng ge ri dags kyi chogs kyi nang du zhugs nas
ri dags bzung ste, ji

ltar 'dod pa bzhin du bya ba byed do, ,ri dags de ni stobs po
che'i kha mi bzad pas bzung bas dbang med par 'gyur ro, ,rgyal po
chen po de bzhin du 'chi bdag gi gsal shing gis zug ste, rgyags
pa dang ni bral, mgon ni med, skyabs ni med, dpung gnyen ni med,
bshes ni med,

gshis ni 'jig ,tshigs ni 'bye 'bral, sha dang khrag ni skam lus ni
nad kyis gdungs, skom ni skom, bzhin ni gyur, rkang lag ni g-yo
ba, las ni mi nus, mthu ni med, kha chu dang, snabs dang, gcin
dang, ngan skyugs kyis ni lus la gos, mig dang, rna ba dang, sna

@169a *, ,dang; lce dang, lus dang, yid kyi dbang po dag ni 'gag,
skyigs bu ni 'byung, sgra ngar ngar po ni 'don, sman pas ni bor,
sman dang, kha zas dang, bza' ba dang, bca' ba dang, thug pa
thams cad kyis ni gles la bor te, 'gro ba gzhan dag

tu 'gro bas mal gyi tha ma la ni nyal, thog ma med pa'i skye ba
dang, rga ba dang, na ba dang, 'chi ba'i 'khor ba'i rgyud du ni
nub, srog ni cung zad cig las, gshin rje'i mi sa ni 'jigs skrag,
byur gyi dbang du ni song, dbugs rgyu ba ni chad, kha dang sna ni
gdangs, so ni gtsigs, sbyin

pa sbyin no zhes de skad gsol ba ni 'debs, las kyi srid pa na
yang srid pa la ni 'jug, gcig pu gnyis su med cing grogs ni med,
'jig rten 'di ni 'dor 'jig rten pha rol tu ni 'gro, skyas chen
pos ni 'degs, mun pa chen por ni zhugs, g-yang sa chen por ni
lhung, khrod stug por ni

'jug, dgon pa chen por ni 'gro, ,rgya mtsho chen pos ni khyer, las
kyi rlung gis ni brdas, sa tshugs med pa'i phyogs su ni 'gro,
,g-yul ngo chen por ni 'jug ,gdon chen pos ni zin, nam mkha' la
ni 'chel, pha ma dang, phu nu dang, sring mo dang, bus ni bskor,
dbugs

ni chad, nor bgo bsha' bya zhes ni zer, kyi hud ma, kyi hud pha,
kyi hud bu zhes ni zer, skra ni zhigs te, sbyin pa dang, dka'
thub dang, chos 'ba' zhig grogs su gyur pa na, chos ma gtogs par
skyabs gzhan med, mgon gzhan med gnas gzhan med, dpung gnyen
gzhan

med do, ,rgyal po chen po de'i tshe de'i dus na, chos ni gling
dang gnas dang, mgon dang ston par 'gyur ro, ,rgyal po chen po de
lta bas na, khyod kyis mi rtag par lta zhing zad pa dang, dengs
par blta bar bya ste, 'chi bas 'jigs skrag par bya'o, ,chos kyis
rgyal srid kyis shig ,

chos ma yin pas ni mi bya'o, ,khyod chos dang mthun par gyis shig
,chos ma yin pa dang mthun par ni mi bya'o, ,de ci'i phyir zhe
na, rgyal po chen po khyod kyis lus 'di 'di ltar legs par yongs
su bsrungs pa, legs par yongs su btsas pa'ang 'chi ba'i dus byed
par 'gyur ro, ,yon tan

@169b thams cad dang ldan zhing shin tu yun reng por bza' ba
dang, bca' ba dang, myang ba dang, ngoms par 'gyur ba bsod pa,
gtsang ma mang pos tshim par bya ste, bskyed bskyed pa yang tha
ma'i mal na 'dug pa'i tshe, sman pas bor zhing sman dang, kha zas
dang, bza' ba dang, thug pas gles la bor nas

bkres pa dang, skom pas nyen cing yid mi bde bar 'chi ba'i dus
byed par 'gyur ro, ,rgyal po chen po 'di ltar khyod kyis lus
bkrus shing bskus te, bdug pas bsgos, me tog dri zhim pos bsgos
kyang gdon mi za bar dus su rang bzhin gyis lhan cig skyes pa'i
dri nga ba 'byung bar 'gyur ro, ,

rgyal po chen po 'di ltar yul ka shi'i ras dang, mon dar dang, du
gu la'i ras dang, dar dang, kha che dar dang, bal dang, zar ma'i
ras la sogs pa'i gos kyi bye brag gis g-yogs kyang tha ma'i mal
nang dug pa'i tshe, snum rnam pa mang po dang, chus reg cing gos
dri ma can gyon cing 'chi ba'i dus

byed par 'gyur ro, ,rgyal po chen po de ltar khyod khyim na bud
med kyi nang na 'dug btsun mo'i 'khor gyi nang na 'dug ste, bud
med kyi tshogs kyis bskor zhing, gar dang glu dang rol mo sil
snyan byed, pheg rdob dang, po wang byed, gling bu len, rnga
brdung zhing yid bde bar rtse dga' zhing dga' mgur

spyod pa yang 'chi bas 'jigs skrag nas shin tu yid mi bde zhing
'chi ba'i dus byed par 'gyur ro, ,rgyal po chen po de ltar khyod
khyim gyi nang na spos dri zhim pos bsku bas ni bskus, gtan pa ni
bcug ,skar khung ni legs par bcad, byug pa mang pos ni byugs,
'bru mar dri zhim po dang ldan pa'i

mar me ni 'bar, dar gyi lnga ldi [?] mang pos ni bres, me tog dri
zhim po'i sil ma mang pos ni chal bar bkram, pog phor nas ni bdug
,khri'i rtsa ba gser dang, dngul dang, bee d'ur+ya las ni byas,
pa ti ka dang dre'u rdog gi stan dang, stan nang tshangs can dang,
za 'og gi stan dang, yul ka

ling ka'i stan dang, steng du bting ba dang, de'i steng du gding
bas ni bkab, g-yas g-yon du dar dmar po'i sngas ni gzhag pa'i
khri la nyal ba yang bya rog dang bya rgod dang, wa dang, ro
dang, sha dang, rus pa dang, skra dang, khrag dang, zhag dang,
chu ser dang, rnag gi

@170a *, ,gnas mchog tu 'jigs su rung ba'i dur sa chen por por
na, lus g-yo ba med cing sa la nyal du gdon mi za'o, ,rgyal po
chen po 'di ltar yang khyod glang po che'i byal [*bya la?] kha'am, rta'i
rgyab bam, shing rta la zhon te, dung dang, rnga dang, rdza rnga
dang, khar rnga

dang; rol mo sil snyan gyi bye brag len pa dang, gdugs dang,
rgyal mtshan dang, ba dan dang, rnam par rgyal ba'i ba dan ni
bsgreng, bsil yab nor bu'i yu ba can dang, rnga yab dang, shing
ta la las byas pa ni g-yo ba cing, glang po che dang, rta pa
dang, dpung bu chung ngu ma ni phyi bzhin

'brang, rgyal bu dang, bram ze bslab pa phog pa'i blon po dang,
mdun na 'don dang, skye bo thal mo sbyar ba brgya stong du mas ni
phyag bya zhing rgyal bar spyon cig ,rgyal bar spyon cig ces
snyan pa brjod de phyir 'byung ba myong ba yang ring po mi thogs
par g-yo ba med cing mal du shi nas mi bzhis

bteg ste, pha dang ma dang phu nu dang, sring mo dang, chung ma
dang, bu pho dang, bu mo dang, rten grogs dang, bran pho dang,
bran mo dang, las byed pa dang, zho shas 'tsho ba dang, blon po
dang, grong khyer ba'i skye bo dag mya ngan gyi dbang du song
ste, lag pa bteg nas brang brdung

zhing mchog tu snying rje bar kyi hud bu, kyi hud mgon po, ,kyi
hud phu bo kyi hud jo bo zhes du zhing zham ring ba dang, grong
khyer ba'i skye bo dag gi 'jigs pa dang bcas par mthong ste,
grong khyer gyi lho phyogs kyi sgor phyung nas sa'i 'og tu bcug
gam, 'brog dgon par sa'i 'og tu bcug kyang

bya rog dang, bya rgod dang wa la sogs pas zos shing rus pa de
dag mes bsregs sam, chur bskur ram sa'i 'og tu bcug kyang rlung
dang nyi ma dang, char pas phye mar byas te, phyogs phyogs su
'thor zhing de nyid du rul bar 'gyur ro, ,rgyal po chen po de
ltar thams cad kyi lus kyi rang bzhin

ni 'di yin te, 'di ltar mi rtag pa, 'di ltar mi brtan pa, 'di
ltar yid brtan du mi rung ba, 'di ltar rnam par 'jig pa'i chos
can, yun thung ba, mi gnas pa, g-yo ba, 'gul ba, mthar 'jig pa,
skad cig pa, mthar sdig pa, zad cing 'jig pa'i sgo, ,mthar 'gyes
pa'i

@170b chos can 'jigs pa dang bcas pa, 'tshe ba dang bcas pa, mya
ngan dang, 'khrug pa mang ba, 'brul ba, 'jig pa, 'chad pa, 'gyes
pa, 'thor ba, rnam par 'jig pa'i chos can te, de lta bas na rgyal
po chen po khyod mi rtag par lta ba dang, zad pa dang, 'jig par
lta ba dang,

'dod chags kyis chags pa med par lta ba dang, zhe sdang gis sdang
ba med pa dang, gti mug gis rmongs pa med pa dang, rgyal srid kyi
dbang phyug dang, 'dod pa'i longs spyod kyi bde ba rnams la yang
mi chags par bya'o, ,srog dang nad med pa'i rgyags pas rgyags par
mi bya'o, ,de ci'i

phyir zhe na, rgyal po chen po 'dod pa rnams rnyed pa'am, so sor
rnyed pa'am, bsags pa'am, rab tu bsags pa'am, bsten pas ni 'dod
pa rnams kyis ngoms par 'gyur ro zhes nga mi smra'o, ,gang dag
ngoms pa de dag ni 'phags pa'i shes rab kyis ngoms so zhes gsungs

so; ,rtag tu lus la mi sdug par bsgom pa dang ldan par bya ste,
dkon mchog sprin gyi mdo las 'byung ba, lus 'di la skra dang, spu
dang, sen mo dang so dang, rdul dang, dri ma dang, pags pa dang,
sha dang, rus pa dang, rgyus pa dang, rtsa dang, mkhal ma dang,
snying dang,

mchin pa dang, glo ba dang, rgyu ma dang, gnye ma dang, lgang pa
dang, pho ba dang, sul mangs dang, long ka dang, mcher pa dang,
phi sa dang, mchi ma dang, rdul dang, snabs dang, ngar snabs
dang, zhag dang, chu ser dang, rkang dang, tshil dang, mkhris pha
dang, bad kan

dang, rnag dang, khrag dang, glad pa dang, glad rgyas dang, gcin
dag yod de dngos po de dag la byang chub sems dpa' yongs su rtog
pa'i rang bzhin can yin te, yongs su rtog pa'i rang bzhin can de
'di snyam du gang yang byis pa blun po mi gsal ba mi mkhas pa, de
yang dngos po 'di dag

shes nas 'dod chags kyi sems mi bskyed na, shes rab dang ldan
pa'i rang bzhin can la lta smos kyang ci dgos snyam du sems so
zhes ji skad gsungs pa lta bu'o, ,don rnam par nges pa'i mdo las
kyang 'byung ste, dge slong dag 'di la dge slong dgon pa na 'dug
kyang rung, shing dru ngan 'dug kyang

@171a *, ,rung; khang stong na 'dug kyang rung ste, lus 'di nyid
la 'og gi rkang mthil yan chad, skra dang klad pa la thug gi bar
du mi gtsang ba rnam pa sna tshogs kyis gang bar yang dag pa ji
lta ba bzhin du so sor rtog ste, lus 'di la yod pa ni skra dang,
spu dang sen mo dang,

so dang, rdul dang, dri ma dang, pags pa dang, sha dang, rus pa
dang, rgyus pa dang, rtsa dang, mkhal ma dang, snying dang, glo
ba dang, mchin pa dang, pho ba dang, long ka dang, rgyu ma dang,
gnye ma dang, lgang pa dang, sul mngas dang, mcher pa dang, phyi
sa dang, mchi ma dang, rdul dang,

ngar snabs dang, mchil ma dang, zhag dang, chu ser dang, rkang
dang, tshil dang, rnag dang, bad kan dang, mkhris pa dang, khrag
dang, klad pa dang, klad rgyas dang, gcin dang, mig rdu dang, rna
spabs dang, so'i dri ma dang, lce'i dri ma dag yod de, mi gtsang
ba rnam pa sna tshogs

kyis gang bar yang dag pa ji lta ba bzhin du so sor rtog go, ,dge
slong dag 'di lta ste, dper na 'bras s'a lu dang, 'bru dang, nas
dang, gro dang, mon sran gre'u dang, mon sran sde'u dang, rgya
sran dang, 'bras so ba dang, sran chung dang, mon sran na gu
dang, yungs kar dang,

'bru rnam pa sna tshogs kyis gang ba'i sbyang zhig kha gnyi ga
phye ba de la mig dang ldan pa'i mi zhig gis blugs nas so sor
rtog go, ,so sor brtags nas 'di dag ni 'bras s'a lu'o, ,'di dag
ni 'bru'o, ,'di dag ni nas so, ,'di dag ni gro'o, ,'di dag ni mon
sran gre'u'o, ,'di dag

ni mo na sran sde'u'o, ,'di dag ni rgya sran no, ,'di dag ni
'bras so ba'o, ,'di dag ni sran chung ngo, ,'di dag ni mon sran
na gu'o, ,'di dag ni 'bras drus pa'o, ,'di dag ni til lo, ,'di
dag ni yungs kar ro zhes bya bar shes so, ,dge slong dag de bzhin
du dgon pa na 'dug kyang

rung, shing drug na 'dug kyang dung, khang stong na 'dug kyang
rung ste, lus 'di nyid la 'og gi rkang mthil yan chad, skra dang
glad pa la thug gi bar du mi gtsang ba rnam pa sna tshogs kyis
gang bar yang dag pa ji lta ba bzhin du so sor rtog shig ces
gsungs so, ,dpas byin gyis zhus

@171b pa'i mdo las kyang, 'di la byang chub sems dpas lus 'di'i
thog ma dang tha ma'i rgyu la so sor brtag par bya'o, ,pha ma'i
khu chu dang khrag 'dres pa las 'byung ste, lus 'di la khu chu
dang khrag ni lus kyi thog ma'i rgyu yin no, ,tha ma'i rgyu ni
zas 'ju ba la sogs pa ste, kham gyi bza' ba'i zas

zos ma thag tu bad kan gyi gnas su 'gro'o, ,bad kan gyi gnas su
phyin nas, bad kan gyis rkyang rkyang por byas te, shin tu mi
gtsang bar 'gyur ro, ,de'i 'og tu mkhris pa'i ngas su 'gro ste,
mkhris pa'i gnas su phyin nas zhu zhing skyur por gyur te, rlung
gi gnas su 'gro'o, ,zhu

ste rlung gi gnas su phyin nas rlung gis tshigs ma logs shig dangs
[?] ma logs shig tu rnam par 'byed de, tshigs ma las ni gcin dang
ngan skyugs la sogs te dri ma rnams 'byung, dangs ma las ni khrag
tu 'gyur te, khrag las sha'o, ,sha las tshil lo, ,tshil las rus
pa'o, ,rus pa

las rkang ngo, ,rkang las khu chu'o, ,khu chu las lus 'di ste, de
ltar thog ma dang, tha ma'i rgyu mi gtsang ba'i phyir lus mi
gtsang bar byang chub sems dpas bsam par bya'o zhes gsungs so,
,yang de nyid las 'byung ba, 'di ltar mi gtsang phung po'i lus la
ni, ,gzugs mngon nga rgyal

can gang gus byed pa, ,byis pa'i blo can de ni mngon bzhin du,
,mi shes ngan skyugs bum pa thogs shing 'gro, ,de yi sna nas rnag
ni rnam par 'dzag ,kha nas dri mi zhim pa rtag tu 'byung, ,mig
rngu chags zhing skye bo'i srin bu can, ,de la su zhig chags
zhing gus par byed, ,dper na byis pa

sol ba thogs nas su, ,'di ni dkar por bya zhes bdar kyang ni,
,dkar po'i dngos por mi 'gyur zad par 'gyur, ,phyis blo phyin ci
log gi nga rgyal can, ,de ltar mi gang gtsang sbra'i blo gros
can, ,nga yi lus 'di gtsang mar bya zhes te, ,bskus phyis 'bab
stegs brgyar ni khrus byas kyang, ,

'chi bdag dbang gis zad 'gyur gtsang mi 'gyur, ,zhes gsungs so,
,'phags pa dri ma med par grags pas bstan pa las kyang, ,de nas
li tstsha b'i dri ma med par grags pas tshad med pa'i thabs la
mkhas pa'i ye shes dang ldan te, yangs pa'i grong khyer chen po
na gnas zhing 'dug go, ,de

@172a *, ,thabs la mkhas pas bdag nyid na ba lta bur bstan nas,
de la nad dri ba'i phyir yangs pa'i grong khyer chen po nas rgyal
po dang, blon po chen po dang, blon po dang, gzhon nu dang, 'khor
dang, bram ze dang, khyim bdag dang, tshong dpon dang, khyim pa
dang, yul gyi mi

dang; de ma yin pa srog chags stong phrag mang po nad 'drir 'ongs
te, der lhags pa de dag la, litstsha b'i dri ma med par grags pas
'byung ba chen po bzhi'i lus 'di nyid la brtsams nas chos ston
te, grogs po rnams lus 'di ni 'di ltar mi rtag pa 'di ltar mi
brtan pa, 'di ltar yid brtan du

mi rung ba, 'di ltar nyam chung ba, 'di ltar snying po med pa,
'di ltar zhigs ba, 'di ltar yun thung ba, 'di ltar sdug bsngal
ba, 'di ltar nad mang ba, 'di ltar 'gyur ba'i chos can no, ,grogs
po dag 'di ltar lus 'di ni nad mang po'i snod de, mkhas pas de la
gnas par mi

bya'o, ,grogs po dag lus 'di ni cang mi bzod pa ste, dbu ba rdos
pa lta bu'o, ,lus 'di ni ring du mi gnas pa ste, chu'i chu bur
lta bu'o, ,lus 'di ni nyon mongs pa'i srid ba las 'byung ba ste,
smig rgyu lta bu'o, ,lus 'di ni snying po med pa ste, chu shing
gi phung po lta bu'o, ,kye ma lus 'di ni

rus pa la rgyus pas sbrel ba ste, 'khrul 'khor lta bu'o, ,lus 'di
ni sems phyin ci log las byung ba ste, sgyu ma lta bu'o, ,lus 'di
ni yang dag pa ma yin pa mthong ba ste rmi lam lta bu'o, ,lus 'di
ni sngon gyi las kyi gzugs brnyan snang ba ste, gzugs brnyan lta
bu'o, ,lus 'di ni rkyen

la rag las pa'i phyir brag ca lta bu'o, ,lus 'di ni sems 'khrug
cing 'gyes pa'i mtshan ma ste, sprin lta bu'o, ,lus 'di ni skad
cig tu 'jig pa dang ldan zhing mi gnas pa ste, glog dang mtshungs
so, ,lus 'di ni rkyen sna tshogs las byung ba ste, bdag po med
pa'o, ,lus 'di ni

sa dang 'dra ste byed pa med pa'o, ,lus 'di ni chu dang 'dra ste
bdag med pa'o, ,lus 'di ni me dang 'dra ste srog med pa'o, ,lus
'di ni rlung dang 'dra ste, gang zag med pa'o, ,lus 'di ni nam
mkha' dang 'dra ste rang bzhin med pa'o, ,lus 'di ni 'byung ba
chen po rnams kyi gnas te, yang

@172b dag pa ma yin no, ,lus 'di ni bdag dang bdag gi ba med pa
ste stong pa'o, ,lus 'di ni rtsva dang, shing dang, rtsig pa
dang, bong ba dang, mig yor lta bu ste bems po'o, ,lus 'di ni
rlung gi 'khrul 'khor dang ldan par 'byung ste tshor ba med pa'o,
,lus 'di ni rnag dang, mi gtsang ba bsags

pa ste; gsog go, ,lus 'di ni rtag tu byug pa dang mnye ba dang,
'jig pa dang 'gyes pa'i chos can te gsob bo, ,lus 'di ni nad bzhi
brgya rtsa bzhis gtses pa'o, ,lus 'di ni rtag tu rga bas zil gyis
non pa ste khron pa rnying pa dang 'dra'o, ,lus 'di ni 'chi ba'i
mthar thug pa ste, mthar mi

gnas pa'o, ,lus 'di ni phung po dang, khams dang, skye mched kyis
yongs su zin pa ste, gshed ma dang dug drag po dang grong stong
pa lta bu'o, ,khyed kyis de lta bu'i lus de la sun pa dang, skyo
ba skyed cing de bzhin gshegs pa'i sku la mos pa bskyed par
bya'o, ,grogs po rnams de bzhin

gshegs pa'i sku ni chos kyi sku ste, bsod nams las skyes pa'o,
,de bzhin gshegs pa'i sku ni sbyin pa las skyes pa, tshul khrims
las skyes pa, ting nge 'dzin las skyes pa, shes rab las skyes pa,
rnam par grol ba las skyes pa, rnam par grol ba'i ye shes mthong
ba las

skyes pa, byams pa dang snying rje dang dga' ba dang btang snyoms
las skyes pa, sbyin pa dang, dul ba dang, yang dag pa'i sdom pa
las skyes pa, dge ba bcu'i las kyi lam las skyes pa, bzod pa dang
des pa las skyes pa, brtson 'grus dang brtan pa'i dge ba'i rtsa
ba las skyes pa,

bsam gtan dang, rnam par thar pa dang, ting nge 'dzin dang snyoms
par 'jug pa las skyes pa, thos pa dang, shes rab dang, thabs las
skyes pa, byang chub kyi phyogs kyi chos sum cu rtsa bdun las
skyes pa, zhi gnas dang lhag mthong las skyes pa, stobs bcu las
skyes pa,

mi 'jigs pa bzhi las skyes pa, sangs rgyas kyi chos ma 'dres pa
bco brgyad las skyes pa, pha rol tu phyin pa thams cad las skyes
pa, mngon par shes pa dang rig pa las skyes pa, mi dge ba'i chos
thams cad spong ba las skyes pa, dge ba'i chos thams cad yang dag
par sdud pa las

@173a *, ,skyes pa, bden pa las skyes pa, yang dag pa nyid las
skyes pa, bag yod pa las skyes pa'o, ,grogs po dag de bzhin
gshegs pa'i sku ni dge ba'i las tshad med pa las skyes pa ste,
khyed kyis de lta bu'i sku de la mos pa bskyed par bya'o zhes
gsungs so,, ,,

bam po gsum pa, dbang phyug gi gnas rnyed na yang sus kyang, log
par bsgrub par mi bya ste, yang dag par sgrub pa la nan tan du
bya'o, ,de la yang dag pa'i sgrub pa ni, bden pa po'i le'u las
'byung ba, skye dgu bskyang ba la brtson pa'i chos kyi rgyal pos
'du shes la gnas pa brgyad kyis mang du

gnas par bya'o, ,brgyad gang zhe na, skye dgu'i rigs su gtogs
pa'i sems can rnams la bu'i 'du shes dang, mi srun pa khro ba
rnams la nad pa'i 'du shes dang, sdug bsngal ba rnams la snying
rje ba'i 'du shes dang, bde ba rnams la dga' ba'i 'du shes dang,
mi mdza' ba rnams la de'i

gzhi las nyes par lta ba'i 'du shes dang, mdza' ba rnams la rjes
su bsrung ba'i 'du shes dang, longs spyod rnams la sman gyi 'du
shes dang, bdag la bdag med pa'i 'du shes so, ,rgyal po chen po
de la skye dgu'i ris su gtogs pa'i sems can rnams la bu'i 'du
shes kyis gnas

pa ni rgyal po chen po de phas bu bcos pa ltar mi srun pa tshar
bcad pa la 'jug kyang, snying rje ba'i bsam pa mi gtong ba'o, ,mi
srun pa rnams la nad pa'i 'du shes kyis gnas pa ni sman pa ltar
gnod pa byed pa la ni mi khro zhing skyon rab tu bsal ba'i phyir
sbyor ba'o, ,sdug bsngal ba rnams la

snying rje ba'i 'du shes kyis gnas pa ni, gnod pa thams cad yongs
su spong zhing phan pa sgrub pa'i phyir 'jug pa'o, ,bde ba rnams
la dga' ba'i 'du shes kyis gnas pa ni gzhan gyi nor dang yo byad
la brnab sems dang phrag dog gi sems mi bskyed pa'o, ,mi mdza' ba
rnams la de'i gzhi la nyes

par lta ba'i 'du shes kyis gnas pa ni de'i gzhi yongs su spong ba
ste, des skye bo gzhan la lta ci smos kyi dgra rnams dang yang
mdza' bar byed pa'o, ,mdza' ba rnams la rjes su bsrung ba'i 'du
shes kyis gnas pa ni mdza' ba brtan pa dang, thams cad dang mdza'
ba'o, ,longs spyod

@173b rnams la sman gyi 'du shes kyis gnas pa ni 'dod pa la log
par g-yem pa la yongs su mi spyod cing longs spyod rnams la ma
chags par yongs su spyod pa'o, ,bdag la bdag med pa'i 'du shes
kyis gnas pa ni chos don du gnyer zhing dge sbyong dang, bram ze
rnams kyi drung du song ste rjes su

mthun pa'i chos sgrub pa la 'jug pa ste, rgyal po chen po 'du
shes la gnas pa brgyad po de dag gis gnas pa'i chos dang ldan
pa'i rgyal po ni skyes phul ba tsam gyis kyang longs spyod rnams
shin tu mang bar 'phel bar 'gyur gyi, chos dang mi mthun pas ni
g-yo'i sbyor ba dang, 'dun pa rnam pa

thams cad kyis bsgrubs kyang de ltar 'phel bar mi 'gyur ro zhes
gsungs so, ,yid gnyis legs par 'joms pa'i mdo las kyang, chos
bzhi dang ldan na rgyal po rgyal rigs spyi bo nas dbang bskur ba
log par mi ltung ba'i chos can du 'gyur te, de bzhin gshegs pa
dgra bcom

pa yang dag par rdzogs pa'i sangs rgyas myur du mnyes par byed
cing longs spyod chen po phun sum tshogs pa yang yongs su 'dzin
to, ,bzhi gang zhe na, 'di lta ste, de bzhin gshegs pa'i bstan pa
srung ba'i phyir gnas pa yin, sdig pa mi dge ba'i chos la smod pa
dang, stong pa nyid dang,

mtshan ma med pa dang, smon pa med pa'i chos yongs su 'dzin pa
dang, bla na med pa yang dag par rdzogs pa'i byang chub tu sems
bskyed pa'o zhes gsungs so, ,mi dge ba yongs su spang bar bya ba
gang zhe na, nyi ma'i snying po'i le'u las 'byung ba, ma 'ongs
pa'i dus na rgyal rigs dang, bram ze'i

rigs dang, rje'u rigs dang, dmangs rigs dag chos kyis gnas pa'i
dge slong rnams la byin pa'i khyim gyi gzhi dang, zhing gi gzhi
dang, kun dga' ra ba'i gzhi dang, skyed mos tshal dang, bran pho
dang, bran mo dang, las byed pa dang, mal cha dang, stan dang, na
ba'i gsos sman dang, yo

byad nas rkang 'gros kyi bar du yang de bzhin du byin pa la brku
ba dang, ril gyis 'phrog pa dag 'byung bar 'gyur te, rgya rigs
nas, dmangs rigs kyi bar du de dag tshe 'di nyid la mi 'dod pa'i
chos nyi shu dang myur du ldan par 'gyur ro, ,nyi shu gang zhe
na, lha 'bang par 'gyur ba dang, phyogs dang, phyogs

@174a *, ,mtshams su de'i mi snyan pa grags par 'gyur ba dang, de
mdza' bo dang, nye du dang, snag gi gnyen mtshams kyis bor bar
'gyur ba dang, de la dgra mang bar 'gyur ba dang, nor dang, 'bru
dang, yo byad 'grib par 'gyur ba dang, g-yeng ba mang bar 'gyur
pa dang, yan

lag ma tshang bar 'gyur ba dang, de gnyid med par 'gyur ba dang,
de dag rtag du skom pas nyen par 'gyur ba dang, de la btung ba
yang dug tu 'gyur ba dang, mdza' ba yid du 'thad pa dag dang yang
myur du 'bral bar 'gyur ba dang, rtag tu gzhan dang 'thab par
'gyur ba dang, pha ma dang, chung

ma dang, bu pho dang, bu mo dang, bran pho dang, bran mo dag bsgo
ba'i rjes su mthun par mi byed par 'gyur ba dang, de'i tshig gsang
ba dang, nor gsang ba dang, btsun mo'i 'khor gsang ba dang, de'i
gsang ba'i dngos po thams cad snang zhing mngon par 'gyur ba
dang, bgo skal la spyod pa

mi sdug pa dag gis longs spyod rnams chud gson par 'gyur ba dang,
myur du nad drag pos btab par 'gyur ba dang, sman dang nad g-yog
med cing sha dang khrag skams la, sdug bsngal myong bar 'gyur ba
dang, bdag gi gcin rkyags [?] kyis reg ste, 'chi ba'i dus byed par
'gyur ba ste,

rgyal po chen po mi 'dod pa'i chos nyi shu po 'di dag dang myur
du 'phrad par 'gyur ro, ,gang chos kyis gnas pa'i dge slong rnams
la byin pa'i longs spyod dang, yongs su spyod pa dang, nor dang,
yo byad phrogs sam bdag spyod dam, gzhan spyod du bcug na de 'chi
ba'i dus byas nas, mnar med

pa'i sems can dmyal ba chen por skye ste, de na tshe bskal pa'i
bar du zangs bzhu ba'i khu ba 'thung zhing lcags kyi thu lum za
la me'i gos gyon cing shin tu mi bzad pa'i sdug bsngal sna tshogs
myongs bar 'gyur ro, ,bskal par 'dug pa'i tshe zad nas mya ngam
dgon pa chu med pa na lam gol ba'i yi dags

dang skal ba mnyam par skyes na yang rkang pa dang, lag pa dang,
mig med par skye'o, ,de nas phyogs bzhi'i rlung tsha bas sreg cing
spu gri 'dra ba'i sa la 'gro ste, de lo brgya stong du ma'i bar
du de na 'di 'dra ba'i sdug bsngal myong bar 'gyur ro, ,de brgya
la ji ste na shi 'phos na yang, rgya mtsho chen

@174b por sha sna gu'i lus dpag tshad brgya par skyes te, de ni
sngon gyi las kyi rgyus dpag tshad brgya khor khor yug tu chu
zangs bzhu ba'i khu ba 'dra ba byung nas, de chu de'i nang na lo
brgya stong du ma'i bar du sems can dmyal bar gnod pa myong bar
'gyur ro, ,de nas shi 'phos nas kyang mya ngam gyi dgon par

rdzus te skyes nas, sha sna gu chen po ri rab tsam du gyur te de
phyogs bzhi kun nas rlung shin tu tsha bas sreg cing der phyogs
bzhi nas gcan gzan dang, bya kun lhags te za'o, ,de brgya la ji
ste yun ring po zhig na de nas shi 'phos nas kyang, yang sems can
dmyal ba chen por skye'o, ,de nas shi

'phos nas kyang yang rnam pa 'di lta bu'i sdug bsngal chen po
myong bar 'gyur ro, ,yongs su brtag pa bzung ste, de ji ste brgya
la mi rnams dang skal ba mnyam par skyes na yang, sangs rgyas med
pa'i sangs rgyas kyi zhing snyigs ma lnga can du skye zhing mig
med pa dang mi sdug par 'gyur te, rgyal po chen

po chos kyis gnas pa'i dge slong rnams kyi longs spyod dang,
yongs su spyod pa dang, nor dang yo byad phrogs na, de 'di lta
bur sdug bsngal bar 'gyur ro zhes gsungs so, ,nam mkha'i snying
po'i le'u las kyang, rigs kyi bu rgyal po rgyal rigs spyi bo nas
dbang bskur ba'i ltung ba'i rtsa ba lnga ste,

ltung ba'i rtsa ba de dag gis, rgyal rigs spyi bo nas dbang bskur
ba'i dge ba'i rtsa ba sngon bskyed pa thams cad chud gzan te, pha
sa [?] pham zhing lha dang mi'i bde ba'i gnas thams cad nas lhung
nas ngan song du 'gro bar 'gyur ro, ,lnga gang zhe na rigs kyi bu
rgyal rigs spyi bo nas dbang bskur bas

mchod rten gyi rdzas 'phrog gam, dge 'dun gyi dang, phyogs bzhi'i
dge 'dun la phul ba 'phrog gam, 'phrog tu 'jug pa 'di ni ltung
ba'i rtsa ba dang po'o, ,gang yang chos spong zhing 'gog tu 'jug
ste, nyan thos nges par 'byung ba bshad pa'am, rang sangs rgyas
nges par 'byung ba

bshad pa'am, theg pa chen po nges par 'byung ba bshad pa spong
zhing 'gog tu 'jug pa 'di ni ltung ba'i rtsa ba gnyis pa'o, ,gang
yang nga'i phyir rab tu byung ste, skra dang kha spu bregs nas
gos ngur smrig gyon pa bslab pa bzung yang rung, bslab pa ma
bzung yang rung ste, tshul khrims 'chal ba

@175a *, ,yang rung, tshul khrims dang ldan pa yang rung, de'i gos
dur smrig 'phrog gam, khyim na gnas par byed du bcug gam, lus kyi
chad pa gzhu brdeg byed dam, chad pa nor 'bul du 'jug gam, btson
rar 'jug gam, srog dang bral bar byed du 'jug pa 'di ni

ltung ba'i rtsa ba gsum pa'o, ,rgyal rigs gang yang ched du bsams
te, ma'i srog gcod pa dang, pha dang bcom ldan 'das kyi nyan thos
dgra bcom pa'i srog gcod pa dang, dge 'dun 'dum pa 'byed pa dang,
ched du bsams te yang dag par rdzogs pa'i sangs rgyas la ngan
sems kyis

khrag 'byin pa ste, mtshams med pa'i las lnga po 'di dag las gang
yang rung ba'i las byed pa 'di ni ltung ba'i rtsa ba bzhi pa'o,
,rgyal rigs gang yang rgyu med pa smra bar gyur la, 'jig rten pha
rol la g-yel te, mi dge ba bcu'i las kyi lam yang dag par bzung
nas gnas shing, sems

can gzhan mang po dag kyang, mi dge ba bcu'i las kyi lam yang dag
par 'dzin du 'jug ste, 'dul zhing 'jug pa 'di ni ltung ba'i rtsa
ba lnga pa'o, ,yang blon po'i ltung ba'i rtsa ba lta ste, lnga
gang zhe na, blon po gang mchod rten gyi rdzas sam, dge 'dun gyi
dang, phyogs bzhi dge 'dun gyi

rdzas 'phrog pa 'di ni ltung ba'i rtsa ba dang po'o, ,gang yang
grong 'joms pa dang, ljongs 'joms pa dang, grong khyer 'joms pa
dang, yul 'khor 'joms par byed pa 'di ni ltung ba'i rtsa ba gnyis
pa'o, ,yang blon po gang chos spong ba ste, nyan thos nges par
'byung ba bshad pa'am,

rang sangs rgyas nges par 'byung ba bshad pa'am, thams cad
mkhyen pa'i ye shes nges par 'byung ba bshad pa spong zhing 'gog
la, subs par byed pa 'di ni ltung ba'i rtsa ba gsum pa'o, ,yang
blon po gang bcom ldan 'das kyi phyir rab tu byung ba, tshul
khrims dang ldan yang rung, tshul khrims

dang mi ldan yang rung ba 'tshe ste, gos dur smig 'phrog gam,
khyim na gnas par byed du 'jug gam, btson rar bcug gam, chad pas
nor 'phrog gam, srog dang bral bar byed du 'jug pa 'di ni ltung
ba'i rtsa ba bzhi pa'o, ,yang blon po gang mtshams med pa lnga las
gang yang rung bas sdig pa la sogs

@175b pa 'di ni ltung ba'i rtsa ba lnga ba'o, ,yang blon po gang
gis ltung ba'i rtsa ba lnga po 'di dag las gang yang rung ba zhig
byas na, blon po de dge ba'i rtsa ba sngon bskyed pa thams cad
chud gzon pa yin no zhes gsungs so, ,zla ba'i snying po'i le'u
las kyang, grogs po dag su nga'i phyir rab tu byung ste, kha na
ma tho

ba dang bcas pa chen po srog gcod par byed dam, ma byin par len
pa dang, mi tshangs par spyod pa dang, brdzun du smra ba dang, mi
rigs pa'i mi dge ba gzhan byed pa de, rgyal po rgyal rigs nas
grong khyer dang grong gi gtso bos grong khyer dang, yul dang
gtsug lag khang nas bskrad de longs spyod dang bral

la; rjes su mthun pa'i ngag gis chad pas gcad par bya'i, lus la
ni chad pas mi gcad do, ,su zhig lus kyi chad pa gzhu brdeg byed
na de ni dge ba thams cad las nyams par 'gyur ro, ,lha dang mi'i
nang du skye ba dang bral te, mnar med par skye bar 'gyur ro, ,de
nas lha thams cad nas

lus srul bo'i bar du ji snyed 'dus pa thams cad dang ldan pa'i
'khor de dkon mchog gsum la sems shin tu dad cing rab tu cher gus
te ngo mtshar du 'dzin cing, 'di skad ces gsol to, ,deng slan chad
bdag cag thams cad kyis bcom ldan 'das kyis bstan pa bsrung bar
bgyi'o, ,dge slong

dang, dge slong ma dang, dge bsnyen dang, dge bsnyen ma dang, tha
na gang bcom ldan 'das kyi bslab pa 'bral ba dang, tha na su zhig
bcom ldan 'das kyi slad du skra dang, kha spu bregs te, ngur
smrig gi tshal bu 'tshal zhing bslab pa bzhin mi bgyid la de yongs
su 'dzin pa ma mchis na yang

bdag cag gis de la ston pa'i 'du shes kyis srung zhing yongs su
bskyang bar bgyi'o, ,yo byad thams cad sbyar bar bgyi'o, ,gal te
rgyal pos ngur smrig gi tshal du 'tshal ba de lta bu la, rkyen gang
yang rung bas lus kyi chad pa gzhu brdeg bgyis na, bdag cag gis
rgyal po de la mi srung ngo, ,

mi bskyang ngo, ,de'i yul 'khor du bgyi ba thams cad kyang yal
bar 'dor ro, ,de'i yul 'khor du g-yo thams cad dang, 'thab mo
dang, rtsod pa dang, mi ngas dang, nad dang, mu ge dang, 'khrug
pa dang, dus ma lags par rlung ldang ba dang, dus ma lags par
char 'bab pa dang,

@176a *, ,char mi 'bab cing lo ma rung bar 'gyur ba'i rkyen gnod
pa zhig byung na yang, bdag cag gis bzlog par mi bgyi'o, ,de'i
yul nas de bzhin gshegs pa'i nyan thos kyang yul gzhan du 'chi
bar bgyi'o, ,yul de nas sbyin gnas kyang ma mchis par bgyi'o,
,bdag

cag kyang de nas mchi bar bgyi'o zhes 'byung ngo, ,'phags pa sa'i
snying po'i mdo las kyang, sa'i snying po sngon byung ba, yul
lnga len gyi rgyal po sde rnam par rgyal ba zhes bya ba'i 'bangs
gsad pa la thug pa zhig yod pa de srog gi phyir skra dang kha spu
bregs te ngur smrig gi tshal bu mgul du btags

so; ,de nas gsad pa la thug pa'i mi de gshed mas bcing ba lngas
dam por bcings nas dur khrod chen po bi ti kha lam ba ka zhes bya
bar bor ro, ,de nas de'i mtshan mo dur khrod chen po der srin mo
chen mo mig mi bzang ma zhes bya ba de g-yog lnga stong dang
'ongs nas, des bcings pa lngas

bcings pa'i mi zhig mgo bregs te, gos ngur smrig gyon pa mthong
nas des de la bskor te, phyag 'tshal nas slar song ngo, ,de bzhin
du gnyis pa seng ldeng so can zhes bya ba 'khor lnga stong dang,
de bzhin du gsum pa khro gnyer skra can zhes bya ba dang, bzhi pa
ral gri kha zhes bya ba de dag gis

mgo bregs te, ngur smrig gi tshal bu gyon pa de mthong nas, bkres
bzhin du ma zos par phyir dong ngo, ,sa'i snying po sngon byung
ba rgyal po rab tu bsod nams can zhes bya ba de'i blon pos mi
gsad pa la thug pa zhig , glang po che rgyags pas gsod du bcug
pa dang, glang po che des mi de'i rkang

pa gnyis nas bzung ste, mthu thams cad kyis sa la brdabs par byas
pa dang, mi de gos dmar po gyon pa zhig nas, glang po che gtum
pas kyang gos dmar po gyon pa mthong ba dang, sems dad nas mi de
dal gyis sa la gzhag ste du bzhin du mdun na 'dug cing snas de'i
rkang pa gnyis la nyug go , ,dud

'gro'i skye gnas su song ba'i mi khom par gyur pa log par ltung
ba de lta bu yang gos dmar po gyon pa mthong nas, bzod cing sdig
pa ma byas par gyur pa la ltos, yang ma 'ongs pa'i dus na, rgyal
po gdol pa dang, blon po dang, bkrabs pa dang, dge sbyong dang
bram ze dang, khyim bdag gdol

@176b ba blun yang mkhas so zhes nga rgyal byed cing tshul 'chos
pa dang, g-yo dang sgyu'i tshig gis 'jig rten bslu ste, de ni bla
na med pa'i theg pa chen po tshol lo zhes zer la blun zhing gtum
ste, 'jig rten pha rol gyi 'jigs pa la mi lta ba dag 'byung ste,
de dag ni nga'i phyir rab tu byung ba snod du gyur pa dang, snod

du ma gyur pa 'ang rung ba la rkyen sna tshogs las snyad btags te,
'tshe zhing lus kyi chad pa'am, btson rar zhugs pa'i chad pa'am,
longs spyod dang, yongs su spyod pa dang dbral ba'i chad pa'am,
khyim pa'i las sna tshogs byed du gzhug pa'i chad pa'am, sma dbab
pa'i chad pa'am,

bsnyen bkur byed du gzhug pa'i chad pa'am, chad pas bsdigs pa
nas, srog dang bral ba'i bar du byed par 'gyur te, de dag thams
cad ni dus gsum du gshegs pa'i sangs rgyas bcom ldan 'das thams
cad la rab tu mnyes par byas par gyur ba, mnar med par gzhol
zhing dge ba'i rtsa ba

chad pa, sems kyi rgyud bsregs pa, mkhas pa kun gyis yongs su
spangs pa'o, ,gzhan yang rgyal rigs gdol pa nas khyim bdag gdol
pa'i bar du gang dag phyogs bzhi'i dge 'dun la phul ba gtsug lag
khang gi gzhi'am, kun dga' ra ba'i gzhi'am, khyim gyi gzhi'am,

zhing gi gzhi'am, mi'am dud 'gro'i skye gnas su song ba'i gos
sam, bza' ba'am, btung ba'am, mal cha'am, na ba'i gsos sman
nam, yo byad dam, longs spyod dam, kun spyod pa sna tshogs sam, me
tog dang 'bras bu'i shing ngam, shing bcud can nam, spos kyi

shing ngam, mtshon gyi shing ngam grib shing yang rung ste, dge
slong rnams la longs spyod dang, yongs su spyod pa'i phyir byin
pa 'phrog pa dang, 'phrog tu 'jug pa dang, bdag nyid spyod pa
dang, gzhan spyod du 'jug pa dang, nga'i phyir rab tu byung ba la
gshe ba dang, spyo ba dang, skrod pa

dang; brnyas pa dang, chos kyi bar du byed pa dang, chos smra
ba'i dge slong rnams la gnod par byed pa dag 'byung bar 'gyur te,
de dag thams cad ni dus gsum du gshegs pa'i de bzhin gshegs pa
thams cad nas mkhas pa thams cad kyis spangs pa'i bar du'o zhes
gsungs so,

@177a *, ,de nyid las bcom ldan 'das kyis gsungs pa, bzod pa thob
pa'i sems can rgyal po rgyal rigs spyi bo nas dbang bskur ba
rnams la ni gnas dang longs spyod dang, yongs su spyod pa dang,
dbang phyug gi gnas ngas gnang ngo, ,byang chub sems dpa'

sa'i snying pos gsol pa, bcom ldan 'das rgyal po rgyal rigs spyi
bo nas dbang bskur ba, gang bzod pa ma thob pa de ji ltar ngan
song du mi mchi bar 'gyur, bcom ldan 'das kyis bka' stsal pa,
gang bzod pa ma thob kyang de dge ba bcu'i las kyi lam yang dag
par bzung ste,

gnas na de la yul 'khor gyi longs spyod dang, yongs su spyod pa
dang, dbang phyug gi gnas gnang ngo, ,byang chub sems dpa' sa'i
snying pos gsol pa, bcom ldan 'das gang dag bzod pa ma thob la,
dge ba bcu'i las kyi lam dang yang mi ldan pa de dag ni rgyal
rigs gdol ba dag

ste; bcom ldan 'das kyis bstan pa zab mo 'di 'jig par bgyid par
'gyur zhing de dag ni mnar ma mchis par mchi bar 'gyur ba lags
na, de dag ji ltar thar bar 'gyur, bcom ldan 'das kyis bka' stsal
pa, rigs kyi bu rgyal po rgyal rigs spyi bo nas dbang bskur ba
gang dad pa'i stobs

kyis go cha bgos te, dkon mchog gsum la dad pa mang zhing, theg
pa gsum gyis nges par 'byung ba'i chos mi spong la, tha na tshigs
su bcad pa gcig kyang ma rung bar mi bgyid de, tshul khrims dang
ldan pa dang, tshul khrims 'chal ba yang rnam par mi 'tshe, tha na
mgo bregs

te gos ngur smrig gyon pa la yang gnod pa mi byed pa dang, dge
'dun dang, mchod rten gyi rdzas mi 'phrogs pa dang, dge slong la
'tshe zhing longs spyod pa las bzlog pa dang, theg pa gsum gyis
nges par 'byung ba'i chos kyi gtam nyan cing ji ltar thos pa
nyams kyis ci nus su bsgrub pa

dang; theg pa gsum la nan tan byed pa'i dge slong rnams dang
bsten pa dang bsnyen bkur byed pa dang, yi dam la brten pa dang,
mi slu ba'i sems dang ldan pa dang, sems can rnams theg pa chen
po la yang dag par 'dzin du 'jug pa dang, 'dzud pa dang, rab tu
'god par byed pa

@177b de lta bu'i rgyal rigs dge ba de la, sngon gyi de bzhin
gshegs pa thams cad kyis kyang yul 'khor gyi zas kyi longs spyod
dang, yongs su spyod pa dang, dbang phyug gi gnas rgya chen po ni
log par ltung bar mi 'gyur bar snang ste, ngas kyang de dag la de
snang ngo zhes gsungs so, ,yang

de nyid las 'byung ba, rgyal rigs nas khyim bdag gi bar du dge ba
gang la la zhig da ltar dang ma 'ongs pa'i dus lnga brgya tha
ma'i bar du bdag dang gzhan dang, 'jig rten pha rol srung ba
dang, bcom ldan 'das kyi bstan pa srung ba dang, nyan thos kyi
theg pa dang, rang sangs rgyas kyi theg

pa dang, theg pa chen po la yang dag par zhugs pa'i gang zag tshul
khrims dang ldan pa yon tan gyis phyug pa, snod du gyur pa dang,
snod du ma gyur pa nas mgo bregs te, ngur smrig gi tshal bu gyon
pa'i bar la srung bar byed, mchod par byed pa dang, mchod rten

dang dge 'dun la phul ba la bdag kyang mi spyod, gzhan yang spyod
du mi 'jug pa dang, 'phrog na 'ang 'dor bar byed pa de ni bsod
nams kyi phung po tshad med grangs med dpag tu med pa skyed do,
,de nas lha'i dbang po thams cad nas, sha za'i rgyal po'i bar
gyis 'di skad ces gsol to, ,

bcom ldan 'das rgyal rigs dge ba nas, khyim bdag dge ba'i bar du
gang zhig yon tan 'di lta bu dang ldan pa de bdag cag gis rnam pa
bcus bsrung bar bgyi'o, ,bcu gang zhe na 'di lta ste, de'i tshe
bsring bar bgyi ba dang, tshe'i bar chad du 'gyur ba, chos kyis
bzlog par bgyi

ba dang, bro nad ma mchis par bgyi ba dang, g-yog dang longs
spyod dang, kun spyod pa dang, dbang phyug dang, snyan pa dang,
grags pa dang, dge ba'i bshes gnyen dang, shes rab phun sum tshogs
pa yang bskyed par bgyi'o, ,rgyal rigs dge ba de 'khor dang bcas
pa dang,

yul 'khor mtha' dag bdag cag gis rnam pa bcus bsrung bar bgyi'o,
,bcu gang zhe na, 'di lta ste, gzhan gyi dmag tshogs dang, nang gi
dmag tshogs dang, sdig pa dang, 'chi ba dang, char mi 'bab pa
dang, char ches pa dang, dus ma lags par rlung ldang ba dang, tsha

@178a *, ,ba dang, gza' dang, rgyu skar gyi gnod pa dang, mu ge
'byung ba dang, glo bur gyi bro nad kyis 'gum pa dang, log par
lta ba rnams las bzlog par bgyi'o zhes 'byung ngo, ,'phags pa zla
'od kyi le'u las kyang, gtong ba po dang, sbyin bdag dang, lha
dang

klu dang, gnod sbyin gang dag nga'i bstan pa 'dzin pa dang, gang
dag nga'i chos kyi tshul yun ring du gnas par bya ba dang, dkon
mchog gsum gyi rigs rgyun mi 'chad par bya ba'i phyir brtson pa
dang gang dag nga'i bu dag las skyes pa dang, chos las skyes pa
dang, chos kyi sprul pa'i dge

slong dang dge slong ma dang, dge bsnyen dang, dge bsnyen ma
dang, gzhan dad pa'i rigs kyi bu dang, rigs kyi bu mo dang, gang
dag don dam pa'i bden pas yang dag par rdzogs pa'i byang chub kyi
bar du yongs su tshol ba, yongs su skyong ba'i gtong ba po dang,
sbyin bdag dang,

lha dang klu dang, gnod sbyin de dag ngas byams pa la bskal pa
bzang po'i byang chub sems dpa' sems dpa' chen po rnams kyi lag
tu gtad do zhes gsungs so, ,chos sgrub pa la gnas par 'dod pas
sems la mkhas par bya'o, ,ji ltar na sems la mkhas pa yin

zhe na, 'phags pa dkon mchog sprin gyi mdo las 'byung ba, byang
chub sems dpa' sems la mkhas par bya'o, ,ji ltar na byang chub
sems dpa' sems la mkhas pa yin zhe na, de lus dang sems rab tu
dben pas sems la mkhas pa yin te, de sems la 'di

snyam du bdag gi sems 'di ci dge ba la spyod dam, de ste mi dge
ba'am, 'on te lung du ma bstan pa'am, chos gang la spyod ces
rnam par spyod de, gal te dge ba la spyod na, de la sems dga' ba
dang, rangs pa dang, mos pa spyod do, ,dge ba'i chos de dag gang
zhe na, 'di lta

ste, byang chub kyi phyogs kyi chos sum cu rtsa bdun no, ,'on te
mi dge ba la spyod na de la skyo ba mang ba dang, rtog pa mang ba
yin te, mi dge ba'i chos de dag spong ba la brtson pa yin no zhes
gsungs so, ,ma skyes dgra'i mdo las kyang, byang chub sems dpa'
sems bskyed pa gang la

@178b bdud sdig can gyis glags rnyed pa dang, de bzhin gshegs pa
mi mnyes par 'gyur ba dang, lha rnams mi dga' bar 'gyur ba dang,
bdag gi dge ba'i rtsa ba'i phyogs 'bri bar 'gyur ba'i sems bskyed
par mi bya'i, sems bskyed pa gang la, bdud sdig can gyis glags mi
rnyed pa

dang; de bzhin gshegs pa mnyes par 'gyur ba dang, lha rnams dga'
ba dang, bdag gi dge ba'i rtsa ba'i phyogs 'bri bar mi 'gyur ba'i
sems bskyed par bya ste, de ltar zhugs pa de'i sems bskyed pa
thams cad chos kyi 'khor lo bskor ba yin no zhes gsungs so, ,smra
ba la dga' bar

mi bya ste, lhag pa'i bsam pa bskul ba'i mdo las 'byung ba, byams
pa 'di la dge slong smra ba la dga' ba ni mi btsun te, mang du
thos pas rgyags shing dregs nas brjed ngas pa yin, nang du tshul
bzhin yid la byed pa dang bral zhing sems kyi rgyud dmu rgod du
'gyur ba yin, zhi gnas dang

lhag mthong yongs su spangs la, lha dang klu dang gnod sbyin gyis
kyang dam par mi bkur zhing 'gyod pa dang ldan pa yin, sgrub pa
la mi gnas pa yin no zhes gsungs so, ,dmigs par spyod pa la grub
pa med de, sgrub pa shes par 'dod pas mang du thos pa dang, nang
du yang dag

'jog la brtson par bya ste, de nyid las 'byung ba, gal te zhal ta
byed pa la brtson pa'i byang chub sems dpas, rin po che sna bdun
gyi mchod rten gyis stong gsum gyi stong chen pa'i 'jig rten gyi
khams bkang na, des nga mi mnyes kyi, gal te pha rol tu phyin pa
dang ldan pa'i tshig

bzhi pa'i tshigs su bcad pa gcig bzung na, des nga la bsti stang
du byas par 'gyur ro, ,de ci'i phyir zhe na, byams pa de bzhin
gshegs pa dgra bcom pa yang dag par rdzogs pa'i sangs rgyas rnams
kyi byang chub ni mang du thos pa las skyes kyi, dngos po yongs
su 'dzin pa las

ni ma skyes so, ,gal te zha la ta byed pa la brtson pa'i byang
chub sems dpas lung 'bogs pa dang, kha ton la brtson pa'i byang
chub sems dpa' la, de bsod nams 'dod pa'i phyir zhal ta'i kun tu
sbags pas spags na, bsod nams ma yin pa'i phung po cher 'phel te,
las kyi

@179a *, ,sgrib pa yang gzung bar 'gyur ro, ,gal te zhal ta byed
pa la brtson pas byang chub sems dpas 'dzam bu'i gling yongs su
gang bar gyur kyang, de dag thams cad kyis lung 'bogs pa dang,
kha ton la brtson pa'i byang chub sems dpa' gcig la bsnyen

bkur dang g-yog bya'o, ,'dzam bu'i gling gi tshad tsam gyi lung
'bogs pa dang, kha ton la brtson pa'i byang chub sems dpa' de dag
thams cad kyis nang du yang dag 'jog la brtson pa'i byang chub
sems dpa' gcig la bsnyen bkur dang g-yog bya'o, ,de ltar na de
bzhin gshegs

pas rjes su yi rang zhing gnang ba yin no, ,de ci'i phyir zhe na,
'di lta ste, shes rab kyi las 'di ni dka' ba'i las te, bla na med
pa khams gsum thams cad las khyad par can du gyur pa mngon par
'phags pa'o zhes gsungs so, ,yang chos sgrub pa ni, rin po che'i
phung po'i

mdo las 'byung ba, 'od srungs 'di lta ste dper na, rgya mtsho chen
por 'jug par 'dod pa'i tshong pa ni rin po che'i gling nas, bdag
gi yul du bde bar phyin gyi bar du de gru la shin tu rtog par
byed do, ,'od srungs de bzhin du byang chub sems dpa' thams cad
mkhyen pa'i rgya mtsho la 'jug

par 'dod pas kyang ji tsam byis pa so so'i skye bo dang, nyan
thos dang rang sangs rgyas thams cad kyi sa las 'das te, bdag gi
pha'i spyod yul 'jug pa'i bar du'o, ,pha rol tu phyin pa drug gi
gru shin tu rtogs par bya'o zhes gsungs so, ,ma skyes dgra'i mdo
las kyang, thams

cad mkhyen pa nyid kyi sems kyi rtsa ba mi gcod pa de ni rtsa ba
de yang dag par 'dzin du 'jug pa ste, brtson 'grus so, ,thams cad
mkhyen pa'i ye shes su bsngo ba'i phyir sbyin pas chog mi shes pa
dang, sems can thams cad la skyabs bya ba'i phyir tshul khrims
kyis chog mi shes pa dang,

sangs rgyas kyi sku tshol ba'i phyir bzod pas chog mi shes pa
dang, dge ba'i rtsa ba thams cad bsgrub pa'i phyir brtson 'grus
kyis chog mi shes pa dang, mi dmigs pa'i rnal 'byor gyi phyir
bsam gtan la chog mi shes pa dang, thams cad la rnam par spyod
pa'i phyir shes rab kyis chog mi

@179b shes pa'o, ,chos kyi phyir longs spyod dang, 'tsho ba de dag
thams cad ni kha na ma tho ba med pa'o zhes gsungs so, ,bsgrub pa
don du gnyer bas sems can thams cad la sems snyoms par bya ste,
'phags pa zla ba sgron ma'i mdo las 'byung ba, kye gzhon nu byang
chub sems dpa' chos

gcig dang ldan na, yon tan 'di dag rnyed de, myur du bla na med
pa yang dag par rdzogs pa'i byang chub mngon par rdzogs par
'tshang rgya'o, ,chos gcig po gang zhe na, gzhon nu 'di la byang
chub sems dpa' sems can thams cad la sems snyoms pa dang, phan
pa'i sems dang,

khong khro ba med pa'i sems dang, mi mnyam pa med pa'i sems yin
te, chos gcig po 'di'o zhes gsungs so, ,bsam gtan dang kha ton
gyi bar du gcod pa'i chos rnams kyang yongs su spang bar bya ste,
dam pa'i chos dran pa nye bar gzhag pa'i mdo las 'byung ba, rigs
kyi

bu bcu po 'di dag ni byang chub sems dpa' rnams kyi bsam gtan
dang, kha ton gyi bar du gcod par byed pa'o, ,bcu gang zhe na,
'di lta ste, 'du 'dzi'i gtam mnyan pa dang, ri mo 'bri ba dang,
snyan ngag sbyor ba dang, gza'i tshogs dang, rgyu skar sems pa
dang, zas

rnyed pa bdag gir byed pa dang, sha za mo ltar nor bsgyur ba sems
pa dang, rgyal po la brten pa dang mkhas pa rnams la mi 'dri ba
dang, bde ba la mgron du 'bod pa dang, 'dre zhing gnas pa ste bcu
po 'di dag go zhes gsungs so, ,'phags pa tshangs pas zhus pa'i mdo
las kyang,

lha'i bu chos sgrub pa chos sgrub pa zhes bya ba ni, gang chos
thams cad la mi sgrub pa 'di chos sgrub pa'o, ,de ci'i phyir zhe
na, gang chos mi sgrub pa de ni chos mi byed do, ,gang mi byed
cing rnam par mi byed pa de ni chos sgrub pa'o zhes gsungs so,
,chos rnams bsgrub par 'dod pas rnyed

pa dang bkur sti yongs su spang bar bya ste, lhag pa'i bsam pa
bskul ba'i mdo las 'byung ba, rnyed pa dang bkur sti ni gti mug
bskyed pas dran pa 'joms par byed pa dang, bdag gi don bsgrub
pa'i phyir g-yo bskyed pa dang, rgyags pa dang, nga rgyal dang,
dregs pa bskyed pa dang,

@180a *, ,sangs rgyas thams cad kyi gnang ba ma yin par brtag par
bya'o, ,rnyed pa dang, bkur sti ni gdon mi za bar ltung ba'i rtsa
ba ste, dge ba'i rtsa ba stor bar byed par brtag par bya'o,
,rnyed pa dang bkur sti ni sngar bkur sti byed la, phyis bkur sti
mi byed pa bsam

gtan dang, tshad med pa yongs su spangs pas sems can dmyal ba
dang, dud 'gro'i skye gnas dang, gshin rje'i 'jig rten du rab tu
ltung bar byed pa, lhag spyod kyi spyod pa dang mtshungs par gnas
pa yin par so sor brtag par bya'o, ,rnyed pa dang bkur sti ni
myur du zag par

byed pa'i phyir tsher ma dang 'dra bar brtag par bya'o, ,rnyed pa
dang bkur sti ni thar bar dka' ba'i phyir 'dam dang 'dra bar
brtag par bya'o zhes gsungs so, ,so sor brtags nas 'dod pa chung
ba la sems gzhol bar bya ste, yang dag par ldan pa'i lung las
'byung ba, shing na-ya gro dha

zhig gi drung na, lug khyu chen po zhig 'khod de, lug khyu de'i
nang nas phyi sa za ba'i lug gcig phyi sa khung du phyi sa zar
song ste, phyi sa la ci 'dod pa zos nas mdun du phyi sa'i phung
po bzhag ste 'dug nas mgo bsgyur zhing de des de tsam gyis lug
gzhan dag la brnyas pa byed do, ,de bzhin du

dge slong la la zhig rnyed pa dang, bkur sti dang, grags pas non
nas sems zin pa de, grong dang grong khyer dang grong rdal zhig
tu bsod snyoms kyi phyir zhugs te, de der zas gtsang ma zhim po
ci 'dod pa zos nas phyi de nyin kyang zas la 'os pa'i zas khyer
te 'ongs nas dge slong dag la smras

pa tshe dang ldan pa dag kho bos zas gtsang ma zhim po 'di ci 'dod
pa zos nas, zas 'di mi dgos te lhag par gtor ba'i rigs na, khyed
'dod na 'di zo shig ces de des de tsam gyis dge slong rung ba des
pa gzhan dag la brnyas par byed do, ,dge slong dag de bzhin du
rnyed pa dang, bkur sti

dang grags pa ni mi bzad pa'o zhes rgya cher gsungs so, ,g-yo
dang sgyu yang yongs su spang bar bya ste, ma dros pa'i mdo las
'byung ba, thams cad mkhyen pa nyid kyi sems bskyed pa de'i bar
du gcod pa gnyis te, gnyis gang zhe na, 'di lta ste, g-yo dang
sgyu'o, ,gzhi 'ang

@180b gnyis te drang po dang, g-yo med pa'o zhes gsungs so, ,nan
tan bsgrub par 'dod pas dge ba'i bshes gnyen dag la brten par bya
ste, sgrub pa ni dge ba'i bshes gnyen gyi kha na las so, ,ji ltar
shes she na, mdo las 'byung ba'i phyir te, dpal 'byung ba dang,
dpal gyi

blo gros kyi rnam par thar pa las 'byung ba, byang chub sems dpa'
rnams kyi byang chub sems dpa'i spyod pa thams cad thos pa ni dge
ba'i bshes gnyen la rag las pa'o, ,byang chub sems dpa'i yon tan
yongs su rdzogs par bya ba thams cad ni dge ba'i bshes gnyen las

'byung ba'o, ,byang chub sems dpa'i dge ba'i rtsa ba thams cad ni
dge ba'i bshes gnyen gyis bskyed pa'o, ,byang chub sems dpa'i
bslab pa la nan tan du bya ba thams cad ni dge ba'i bshes gnyen
la rag las pa'o, ,byang chub sems dpa'i lhag pa'i bsam pa yongs
su dag

pa thams cad la ni dge ba'i bshes gnyen rtsa bar 'gyur ro, ,byang
chub sems dpa'i bsod nams bsags pa thams cad ni dge ba'i gshes
gnyen gyis bsrungs pa'o, ,dge ba'i bshes gnyen mgu bar byas nas
sangs rgyas kyi byang chub thob pa'o, ,dge ba'i

bshes gnyen gyis yang dag par zin pa'i byang chub sems dpa' rnams
ni ngan song du mi ltung ngo, ,dge ba'i bshes gnyen gyis yongs su
bzung ba'i byang chub sems dpa' rnams ni theg pa chen po las mi
ldog go , ,dge ba'i bshes gnyen gyis yongs su bsams pa'i byang

chub sems dpa' rnams ni, byang chub sems dpa'i bslab pa dang 'gal
bar mi byed do, ,dge ba'i bshes gnyen gyis yang dag par zin pa'i
byang chub sems dpa' rnams ni so so skye bo'i sa las yongs su
'da'o, ,dge ba'i bshes gnyen gyis yongs su bsrung ba'i byang chub

sems dpa' rnams ni nyan thos dang, rang sangs rgyas kyi nges par
gyur ba la mi 'jug go , ,dge ba'i bshes gnyen ni lam gol ba las
yongs su bsrung ba'o, ,chos thos par 'gyur ba'i sprin gyi char
rab tu 'bebs pa'o, ,sangs rgyas kyi chos thams cad la gnas par
byed

@181a *, ,pa'o; ,'di ltar yang rigs kyi bu dge ba'i bshes gnyen
ni sangs rgyas kyi rigs su bskyed pas ma lta bu'o, ,dge ba'i
bshes gnyen ni phan pa rgya chen po bsgrubs pas pha lta bu'o,
,dge ba'i bshes gnyen ni sdig pa thams cad las bsrung bas ma

lta bu'o, ,dge ba'i bshes gnyen ni 'khor ba'i chu bo chen po las
sgrol ba'i mnyen pa lta bu'o, ,dge ba'i bshes gnyen ni thams cad
mkhyen pa'i ye shes rin po che'i gling du phyin par byed pas gdos
pa 'dzin pa lta bu'o, ,rigs kyi bu de lta bas na de ltar yid la
bya ba rgyun mi

chad pas khyod kyis dge ba'i bshes gnyen bsten par gyis shig,
khur thams cad bskur bas yongs su mi skyo ba'i phyir sa lta bu'i
sems dang mi phyed pa'i phyir rdo rje lta bu'i sems dang, sdug
bsngal thams cad kyis mi sgul ba'i phyir khor yug lta bu'i sems
dang, ci dga' bar bka'

nyan pas bran lta bu'i sems dang, mi khro bas khyi lta bu'i sems
kyis dge ba'i bshes gnyen la brten par bya'o, ,rigs kyi bu khyed
kyis bdag la ni nad pa'i 'du shes bskyed par bya'o, ,dge ba'i
bshes gnyen la ni sman pa'i 'du shes dang, gdams ngag la ni sman
gyi

'du shes dang, nan tan nyams su blang ba la ni nad 'tsho ba'i 'du
shes bskyed par bya'o, ,ci'i phyir zhe na, rigs kyi bu de ltar
dge ba'i bshes gnyen la lhag pa'i bsam pa yongs su dag pa'i byang
chub sems dpa' rnams ni, dge ba'i bshes gnyen gyi ngag thams cad
nyams su len

pa'i tshe, gangs kyi ri la brten pa'i rtsva dang, shing gel pa
dang, sman dang, nags tshal lta bur dge ba'i rtsa ba thams cad
kyis rnam par 'phel lo, ,rgya mtsho chen po chu'i snod du gyur pa
ltar sangs rgyas kyi chos thams cad kyi snod du 'gyur ro zhes
'byung ngo, ,mdor na sangs rgyas

dang, byang chub sems dpa'i spyod pa thams cad dang, sangs rgyas
kyi chos thams cad rab tu 'thob cing, yongs su 'grub pa ni dge
ba'i bshes gnyen gyi kha na las so, ,dge ba'i bshes gnyen las
'byung ngo, ,rin po che'i phung po'i mdo las kyang, 'od srungs

@181b 'di lta ste, dper na rgya mtsho'i nang du gru zhig na, gang
dag shing leb bam, gzhan ci yang rung ba zhig la brten pa de dag
ni bde bar 'gram du phyin par 'gyur ro, ,'od srungs de bzhin du
byang chub sems dpa'i theg pa pa thams cad mkhyen pa'i sems kyi
gru zhig ste, byang chub

las rab tu nyams kyang, gang dge ba'i bshes gnyen gyi shing leb
la brten pa de dag ni, yang thams cad mkhyen pa'i sems rab tu
thob ste, chos thams cad kyi pha rol tu song nas chos kyi dbyings
kyi gling du phyin to, ,de bas na 'od srungs bla na med pa yang
dag par rdzogs pa'i byang chu

ni dge ba'i bshes gnyen la brten to zhes gsungs so, ,bla na med
pa'i dge ba'i bshes gnyen de bzhin gshegs pa bzhugs pa'am, yongs
su mya ngan las 'das pa rnams la mchod pa dang, rim gro bya ste
de las bsod nams kyi tshogs dpag tu med pa yongs su rdzogs shing,

rnam par smin pa'ang mi zad par 'grub bo, ,ji ltar me tog brtsegs
pa'i mdo las, seng ge rnam par rtse ba gang zhig gis de bzhin
gshegs pa mthong ste, sems dang nas mchod pa dang, gang zhig gis
de bzhin gshegs pa yongs su mya ngan las 'das pa'i ring bsrel

yungs 'bru tsam rnams la mchod pa byed pa ni, rnam par smin pa
mnyam par shes par bya ste, bye brag gam tha dad du bya ba med do
zhes ji skad gsungs pa lta bu'o, ,snying rje chen po'i mdo las
kyang, kun dga' bo gang la mngon du bsti stang byed pa lta yang
zhog nga'i sku gdung la sku gdung gi

mchod pa dang, ring bsrel yungs 'bru tsam la mchod pa lta yang
zhog ,nga'i phyir mchod rten byas pa rnams la bsti stang byed pa
lta yang zhog ste, kun dga' bo gang la la sangs rgyas la dmigs
nas, tha na me tog gcig nam mkha' la gtor na, bsod nams kyi phung
po de'i rnam par smin

pa gang yin pa ni, kun dga' bo ci tsam du thog ma med pa'i 'khor
ba na, de'i sngon gyi mtha' mi mthong ba de tsam gyi bskal par
'khor ba'i tshe, brgya byin nyid dang, tshangs pa nyid dang, 'khor
los sgyur ba'i rgyal srid rnams kyi mtha' rnyed par mi nus so,
,sangs rgyas la dmigs nas,

@182a *, ,tha na nam mkha' la me tog gcig 'dor ba lta yang zhog
ste, gal te sems can dag tha na rmi lam na sangs rgyas la dmigs
nas nam mkha' la me tog gcig 'dor na, dge ba'i rtsa ba de yang
tha mar mya ngan las 'da' bar 'gyur bar nga smra'o, ,gal te tha
na

dud 'gro'i skye gnas su song ba'i sems can rnams kyis sangs rgyas
la dmigs pa'i dran pa rnyed na, de dag gi dge ba'i rtsa ba yang
tha ma mya ngan las 'da' ba'i bar du 'gyur bar nga smra'o, ,kun
dga' bo sangs rgyas bcom ldan 'das rnams la yon phul ba ci tsam
du mthu che ba dang,

sems dang ba ji tsam du mthu che ba la ltos, kun dga' bo 'di ltar
sangs rgyas la phyag 'tshal lo zhes zer na, kun dga' bo tshig de'i
don ni 'di'o, ,'di lta ste, sangs rgyas bcom ldan 'das rnams kyi
sgra ni don med pa ma yin te, gang 'di sangs rgyas la phyag 'tshal
lo

zhes zer na, de don med par mi 'gyur ro, ,de bzhin gshegs pa
rnams la dge ba'i rtsa ba ji tsam du chung ngu bskyed pa yang
chud za bar mi 'gyur te, tha na sems dang ba gcig bskyed pa de
thams cad kyang tha ma mya ngan las 'da' ba'i bar du 'gyur ro,
,'di lta ste dper na, nya pa mchil

ba thogs pas nya bshor ba'i phyir mchil ba gzan ma dang bcas pa,
mtsho chu chen por bcug la, bcug ma thag tu nyas mid par 'gyur na,
nya de mtsho chu'i nang na 'phyo yang, de srad bu sra ba yu ba
skam sa la btags pas brtod pa zhes bya ste, nya ba mchil bas
bshor ba 'ongs

nas, srad bu thangs [?] shes byed pa las nya zin par shes te, de srad
bu drangs nas skam sa la phyung ste, dga' dgur spyod pa de bzhin
du, byang chub sems dpa' gang dag sangs rgyas bcom ldan 'das la
dad pa'i sems kyis dge ba'i rtsa ba bskyed na, tha na dad pa'i
sems

gcig bskyed na yang sems can de dag nyes pa byas pa'i las kyi
sgrib pas, mi dal ba rnams su skyes su zin yang, sangs rgyas bcom
ldan 'das rnams kyis sangs rgyas kyi ye shes dang, bsdu ba'i
dngos po'i srad bus sems can de dag bzung nas 'khor ba'i mtsho chu
nas bton te, mya

@182b ngan las 'das pa'i thang la 'jog go zhes gsungs so, ,klu'i
rgyal po rgya mtshos zhus pa las, klu'i bdag po byang chub sems
dpa' chos brgyad dang ldan na rtag tu rgyun mi 'chad par sangs
rgyas dang 'phrad pa thob bo, ,brgyad gang zhe na, sangs rgyas
kyi sku gzugs la lta ba

yang dag par 'dzin tu 'jug pa dang, de bzhin gshegs pa la rim gro
byed pa dang, rgyun mi 'chad par de bzhin gshegs pa'i bsngags pa
brjod pa dang, de bzhin gshegs pa'i sku gzugs byed pa dang, sems
can thams cad de bzhin gshegs pa la lta ba yang dag par 'dzin du
'jug

pa dang, sangs rgyas kyi zhing gang na de bzhin gshegs pa'i sgra
grags pa'i sangs rgyas kyi zhing der smon lam 'debs pa dang,
rgyun zhum pa med pa dang, rgyun rgya chen por gyur nas sangs
rgyas kyi ye shes tshol ba'o zhes gsungs so, ,byang chub sems
dpa'i sde snod las kyang, gang

de bzhin gshegs pa'i mchod rten byi dor byed pa de smon lam rnam
par dag pa mchog bzhi rab tu 'thob bo, ,bzhi gang zhe na, mtshan
phun sum tshogs pa'i gzugs smon lam rnam par dag pa mchog dang, yi
dam la brtan pa smon lam rnam par dag pa mchog dang, de bzhin
gshegs

pa mthong ba smon lam rnam par dag pa mchog dang, 'khor chen po
phun sum tshogs pa smon lam rnam par dag pa mchog go zhes gsungs
so, ,yang de nyid las de bzhin gshegs pa'i mchod rten rnams la me
tog 'bul lam, spos ris 'dri na ma tshang ba med pa brgyad thob
ste,

brgyad gang zhe na, gzugs ma tshang ba med pa dang, longs spyod ma
tshang ba med pa dang, g-yog 'khor ma tshang ba med pa dang, tshul
khrims ma tshang ba med pa dang, ting nge 'dzin ma tshang ba med pa
dang, thos pa ma tshang ba med pa dang, shes rab ma tshang ba med
pa dang, smon lam

ma tshang ba med pa'o zhes gsungs so, ,de bzhin gshegs pa'i gzugs
kyi le'u las kyang, sa'am, rdo thal lam, shing ngam, rdo'am, ru
gar ram, lcags sam, gser ram, dngul lam, bee d'urya'am, shel lam,
mu tig dmar po'am, rdo'i snying po

@183a *, ,'am; sbug gam, dung ngam, man shel lam, spos sam, ras
sam, shing leb bam, rtsig ngos la de bzhin gshegs pa'i sku gzugs
bri bar bya, ral ba gso bar bya, 'drum [*drum?] pa bcos par bya ste, de
bzhin gshegs pa'i sku gzugs

byas na, rigs dma' ba rnams dang sdig pa byed pa'i rigs rnams
dang, log par lta ba'i rigs rnams su mi skye ste, yan lag gang
yang rung ba ma tshang ba med par 'gyur ro, ,gal te mtshams med pa
lnga byas su zin kyang, de bzhin gshegs pa la dad pa rnyed de, de
bzhin gshegs

pa'i sku'i gzugs byas nas, las des sems can dmyal ba myong na
yang chung du myong ste, theg pa gsum las theg pa gang yang rung
bas nges par 'byung bar 'gyur ro, ,dper na mi zhig mi gtsang bas
reg pa las rab tu dag par bkrus te, spos kyis byugs na de'i dri
mi

zhim pa med par 'gyur ro, ,de bzhin du mtshams med pa byas pa de'i
sdig kyang med par 'gyur ro, ,gang mi dge ba bcu'i las kyi lam
dang ldan yang, de bzhin gshegs pa la dad pa rnyed de de bzhin
gshegs pa'i sku gzugs byas na, de'i sdig pa ji ltar me'i phung
pos mar tshig

ste; du ba yang mi mngon pa bzhin du, de'i sdig pa de yang mi
snang bar 'gyur ro zhes gsungs na, byang chub kyi sems dang ldan
pa khyim gyi nang nas byung na, tshul khrims dang ldan pa khyad
par 'phags pa lta ci smos te, rin po che'i phung po'i mdo las,
sems can gang dag srid pa

gsum du gtogs pa de dag thams cad kyis, so so nas de bzhin gshegs
pa'i mchod rten 'phang du ri'i rgyal po ri rab tsam byas te, de
dag la bskal ba gang g'a'i klung gi bye ma snyed du so so nas
bsti stang du bya ba thams cad kyis bsti stang byas pa bas, byang
chub sems dpa'

thams cad mkhyen pa nyid kyi sems dang ma bral ba gang gis me tog
gcig phul na, de ni bsod nams kyi phung po snga ma bas ches mang
du skyed do zhes ji skad gsungs pa lta bu'o, ,yang rin po che'i
phung po'i mdo nyid las, gang stong gsum gyi stong chen po'i 'jig
rten gyi khams kyi

@183b sems can de dag thams cad theg pa chen po la yang dag par
zhugs te, thams cad 'khor los sgyur ba'i rgyal srid dang ldan par
gyur la, 'khor los sgyur ba'i rgyal po re res kyang, rgya mtsho
chen po tsam gyi mar me'i snod byas te, ri rab tsam gyi snying po
bsregs la so so nas

'di 'dra ba'i mar mes de bzhin gshegs pa'i mchod rten la mchod pa
byas pa bas, gad khyim gyi gnas nas mngon par byung ba'i byang
chub sems dpa' mar me'i snying po yungs mar gyis bskus te, de
bzhin gshegs pa'i mchod rten gyi drung du bzung na, mar me phul
ba snga

mas snying po yungs mar gyis bskus pa de'i brgya'i char yang mi
chog pa nas, rgyu'i bar du yang mi chog go, ,gang yang 'khor los
sgyur ba'i rgyal po de dag gis, sangs rgyas la sogs pa dge slong
gi dge 'dun la, bde ba'i yo byad thams cad kyis bsti stang du
byas

pa bas, gang yang khyim gyi gnas nas mngon par byung ba'i byang
chub sems dpas bsod snyoms blangs te, lhung bzed du 'ongs pa,
gzhan dang bgos te zos na, de ni de bas ches cher 'phags so,
,gang yang 'khor los sgyur ba'i rgyal po de dag gis, ri rab tsam

gyi chos gos kyi phung po sangs rgyas la sogs pa, dge slong gi
dge 'dun la phul ba bas, gang yang khyim gyi gnas nas mngon par
byung ba'i byang chub sems dpa' chos gos gsum po ma gtogs par
gzhan theg pa chen po la yang dag par zhugs pa dang, sangs rgyas
la

sogs pa dge slong gi dge 'dun dang, de bzhin gshegs pa'i mchod
rten la phul na snga ma'i chos gos kyi phung po de, dge slong la
chos gos byin pa 'dis zil du brlag go, ,gang yang 'khor los sgyur
ba'i rgyal po de dag re res 'dzam bu'i gling thams cad me tog gis
bkang ste,

de bzhin gshegs pa'i mchod rten la phul ba bas, gang yang khyim
gyi gnas nas mngon par byung ba'i byang chub sems dpas de bzhin
gshegs pa'i mchod rten la tha na me tog gcig phul na, sbyin pa
snga mas sbyin pa 'di'i brgya'i char yang mi chog pa nas rgyu'i
bar du yang mi chog go

@184a *, ,zhes gsungs so, ,mthar gyis yang dag par 'phags pa'i
mdo las kyang, bzang po phan yon bzhi po 'di yang dag par rjes su
mthong na, byang chub sems dpa' de bzhin gshegs pa mchod pa la
spro pa yin no, ,bzhi gang zhe na, sbyin gnas

mchog la bdag mchod par 'gyur ba dang, bdag las zla bltas te,
sems can gzhan yang de bzhin du mchod pa byed par 'gyur ba dang,
de bzhin gshegs pa mchod nas byang chub kyi sems brtan par 'gyur
ba dang, skyes bu chen po'i mtshan sum cu rtsa gnyis mngon du
mthong

nas, dge ba'i rtsa ba bsags par 'gyur pa ste, bzhi po 'di dag go
zhes gsungs so, ,'di yang de bzhin gshegs pa la mchod pa dang rim
gro bya ba bla na med pa ste, blo gros rgya mtshos zhus pa'i mdo
las 'byung ba, blo gros rgya mtsho gsum po 'di dag ni, de bzhin
gshegs

pa la mchod pa dang, rim gro bya ba bla na med pa'o, ,gsum gang
zhe na, gang byang chub tu sems bskyed pa dang, gang de bzhin
gshegs pa rnams kyi dam pa'i chos yongs su 'dzin pa dang, gang
sems can rnams la snying rje chen po bskyed pa'o zhes ji skad
gsungs pa lta bu'o, ,

don dam pa'i mchod pa la yang rtag tu brtson par bya ste, byams
pa seng ge'i sgra'i mdo las 'byung ba, sangs rgyas su 'du shes pa
las sangs rgyas mthong ba yang med na, sangs rgyas la mchod par
'gyur ba lta ci smos te, de ni gnas pa ma yin no, ,de la sangs
rgyas la mchod pa

gang zhe na, gang 'du shes kyi mtshan ma mi bskyed pa'o, ,gang la
sems med pa dang, sems las byung ba yid la mi byed pa dang, sangs
rgyas su 'du shes pa med pa dang, chos su 'du shes pa med pa
dang, dge 'dun dang, gang zag dang, bdag dang pha rol tu 'du

shes pa med pa 'di ni, de bzhin gshegs pa la mchod pa'o zhes
gsungs so, ,shes rab kyi pha rol tu phyin pa las kyang, gal te
'jig rten gyi khams gang g'a'i klung gi bye ma snyed de bzhin
gshegs pa'i ring bsrel gyis, kha bcing du rung ba tsam du gang
bar gyur pa dang,

@184b gang shes rab kyi pha rol tu phyin pa glegs bam du bris pa
cha de gnyis las gcig stsal na, bcom ldan 'das bdag gis shes rab
kyi pha rol tu phyin pa 'di nyid blang ngo, ,de ci'i slad du zhe
na, de bzhin gshegs pa'i ring bsrel dag ni de las byung bas na
mchod pa ste, de bzhin

gshegs pa'i ring bsrel rnams ni, shes rab kyi pha rol tu phyin
pas yongs su bsgos pa'o zhes gsungs so, ,gang dag de bzhin gshegs
pa rnams kyi yongs su mya ngan las 'das pa la yang dag pa ji lta
ba bzhin du mos pa'i sems can de dag ni shin tu rnyed par dka'o,
,de

bzhin gshegs pa rnams kyis yongs su mya ngan las 'das pa yang dag
pa ci lta ba bzhin ci 'dra zhe na, mdo sde du ma las thos te, de
bzhin gshegs pa skye ba srid pa'i mdo las 'byung ba, kye rgyal
ba'i sras 'di la byang chub sems dpa' sems dpa' chen po de bzhin
gshegs pa

dgra bcom pa yang dag par rdzogs pa'i sangs rgyas rnams kyis
yongs su mya ngan las 'das pa chen po khong du chud par 'dod pas
rang bzhin gyi ngo bo nyid la blo yongs su btang ste, des de
bzhin nyid kyi yongs su mya ngan las 'das pa ji lta ba de bzhin
du, de bzhin gshegs pa'i

yongs su mya ngan las 'das pa khong du chud par bya'o, ,yang dag
pa'i mtha'i yongs su mya ngan las 'das pa ji lta ba dang, chos
kyi dbyings kyi yongs su mya ngan las 'das pa ji lta ba dang, nam
mkha'i dbyings kyi yongs su mya ngan las 'das pa ji lta ba dang,
rang bzhin gyi

yongs su mya ngan las 'das pa ji lta ba dang, 'dod chags dang
bral ba'i mtha'i yongs su mya ngan las 'das pa ji lta ba dang,
rmi lam gyi mtha'i yongs su mya ngan las 'das pa ji lta ba dang,
mtshan nyid med pa'i mtha'i yongs su mya ngan las 'das pa ji lta
ba dang, chags pa med pa'i

mtha'i yongs su mya ngan las 'das pa ji lta ba dang, bdag gi rang
bzhin gyi mtha'i yongs su mya ngan las 'das pa ji lta ba dang,
chos thams cad kyi rang bzhin gyi mtha'i yongs su mya ngan las
'das pa ji lta ba de bzhin du, de bzhin gshegs pa'i yongs su mya
ngan las 'das pa khong du

@185a *, ,chud par bya'o, ,de ci'i phyir zhe na, de ni de dag
thog ma nas ma skyes ma byung ba'i phyir te, chos gang ma skyes
ma byung pa de la 'bral bar 'gyur ba gang yang med do, ,kye rgyal
ba'i sras gzhan yang de bzhin gshegs pa rnams ni, byang chub sems
dpa'

rnams la yongs su mya ngan las 'das pa shin tu mthar thug pa mi
brjod mi ston te, de ci'i phyir zhe na, de dag gis ni de bzhin
gshegs pa thams cad da ltar byung ba ji lta ba de bzhin du 'das
pa dang, ma byon pa rnams kyang skad cig gcig la mngon du byas
shing, skad cig

kyang ye shes kyi skad cig gi rjes su 'brang bar bya, skad cig de
la yang de bzhin gshegs pa thams cad mngon du blta bar bya, de
bzhin gshegs pa'i mngon par sgrub pa thams cad kyang des mngon
par bsgrub par bya ste, des ni gnyis kyi 'du shes kyang bskyed
par mi bya, mi

gnyis pa'i 'du shes kyang ma yin, sems can gyi 'du shes kyang ma
yin, bdag gi 'du shes kyang ma yin par bya ba'i phyir ro, ,kye
rgyal ba'i sras de ci'i phyir zhe na, byang chub sems dpa' ni
mngon par zhen pa'i lam thams cad dang bral zhing 'du shes thams
cad yongs

su spang bar bya ba'i phyir ro, ,kye rgyal ba'i sras gzhan yang
de bzhin gshegs pa 'byung ba zhes bya ba 'di ni sems can pha rol
yongs su tshim par 'gyur ba'i tshig go, ,de bzhin gshegs pa yongs
su mya ngan las 'da' ba zhes bya ba 'di ni sems can pha rol gyi
skyo ba skyed

pa'i tshig ste, kye rgyal ba'i sras, de bzhin gshegs pa rnams ni
skye ba med de, yongs su mya ngan las mi 'da'o, ,de ci'i phyir
zhe na, de bzhin gshegs pa rnams ni chos kyi dbyings la bzhugs
pa'i phyir te, sems can pha rol gyi sems dang, bsam pa yongs su
bskang bar

bya ba'i phyir, de bzhin gshegs pa yongs su mya ngan las 'da' bar
snang ngo, ,kye rgyal ba'i sras 'di lta ste, dper na nyi ma'i
dkyil 'khor chos kyi dbyings kyi tshad dang mnyam pa zhig shar la,
de shar nas kyang 'jig rten gyi khams thams cad kyi chu yongs su
dang ba'i snod thams

@185b cad du gzugs brnyan phyin par snang zhing mngon la nyi ma'i
dkyil 'khor 'phos pa med cing, nyi ma'i dkyil 'khor kun du phyin
pa snang bar gyur kyang de'i nang na chu'i snod gcig cig chag
gam, de nas logs shig tu phyung ngam, stong par gzhag par gyur
kyang, nyi ma'i gzugs brnyan

yang snang bar mi 'gyur na, kye rgyal ba'i sras de la ji snyam du
sems, nyi ma'i dkyil 'khor ram gcig gis nyes te snod der nyi ma'i
gzugs brnyan mi snang bar ma gyur grang ngo, ,byang chub sems
dpa' de bzhin gshegs pa'i rigs su byung ba'i dpal gyis smras pa,
kye rgyal ba'i sras de

lta ma yin te, snod dang mi ldan pa'i phyir nyi ma'i gzugs brnyan
mi snang gi ,nyi ma'i dkyil 'khor gyis nyes pa ni ma yin no,
,byang chub sems dpa' kun tu bzang pos smras pa, kye rgyal ba'i
sras de bzhin du, de bzhin gshegs pa nyi ma'i dkyil 'khor 'char
bar 'gyur ba'i tshe yang

'jig rten gyi khams rab 'byam thams cad kyi chos dbyings kun du
snga phyi med par 'char te, de ni 'jig rten gyi khams rab 'byam
kun gyi sems can rnyog pa med pa dang ldan pa'i chu'i snod thams
cad la gzugs brnyan snang bar 'gyur ro, ,sems kyi rgyud rnyog pa
med pa'i phyir, rtag

tu rgyun mi 'chad par de bzhin gshegs pa'i sku nyi ma'i dkyil
'khor snang yang sems can sems rnyog pa dang ldan zhing snod chag
par gyur pa rnams kyis ni, de bzhin gshegs pa'i nyi ma'i dkyil
'khor mthong bar mi 'gyur te, de bzhin gshegs pa la 'pho ba mi
mnga' yang thams

cad du skye bar snang ste, 'jig rten gyi khams rab 'byam la la
zhig gi sems can snod chag pa lta bur gyur pa'am, sems rnyog pa
med pa dang ldan zhing las dang nyon mongs pas bsgribs pa zhig
yod par gyur na yang, der ni de bzhin gshegs pa rnams mya ngan
las 'das par snang na,

kye rgyal ba'i sras de la ji snyam du sems, de bzhin gshegs pas
nyes te, de bzhin gshegs pa rnams mya ngan las 'da' ba'am, gcig
tu ma gyur grang ngo, ,smras pa, kye rgyal ba'i sras de lta ma
yin te, de bzhin gshegs pa rnams ni sems can gyi rgyud dge ba'i
rtsa ba

@186a *, ,dang mi ldan pas yongs su mya ngan las 'da'i, de bzhin
gshegs pa rnams kyis nyes pa'i phyir zhes ni mi brjod do, ,smras
pa, kye rgyal ba'i sras 'o na, byang chub sems dpa' sems dpa'
chen pos, de bzhin gshegs pa rnams mya ngan las

'da' ba yang de lta bur shes par bya'o, ,kye rgyal ba'i sras
gzhan yang yongs su mya ngan las 'da' ba'i 'dul ba'i sems can
rnams la, de bzhin gshegs pa rnams yongs su mya ngan las 'da' ba
ston te, de bzhin gshegs pa rnams ni 'byung ba yang med, yongs su
mya

ngan las 'da' ba yang med do, ,kye rgyal ba'i sras de yang 'di
lta ste dper na me ni 'jig rten thams cad na yang me'i dgos pa
sgrub bo, ,de las grong ngam, grong khyer ram, grong rdal lam,
yul lam, pho brang 'khor tam, rgyal po'i gnas shig tu me shi bar
gyur na,

kye rgyal ba'i sras de la ji snyam du sems, des 'jig rten thams
cad du me thams cad lhag ma med pa'am, gcig tu shi ste zhi bar ma
gyur grang ngo, ,byang chub sems dpa' de bzhin gshegs pa'i rigs
su byung ba'i dpal gyis smras pa, kye rgyal ba'i sras de lta ma

yin no, ,smras pa, kye rgyal ba'i sras de bzhin du, de bzhin
gshegs pa dgra bcom pa yang dag par rdzogs pa'i sangs rgyas kyang
'jig rten gyi khams rab 'byam ma lus pa thams cad na de bzhin
gshegs pa'i phrin las mdzad pa las dus gzhan zhig na de bzhin

gshegs pa'i phrin las yongs su rdzogs par grub nas, zhing gi
grangs su bya ba la la zhig nas yongs su mya ngan las 'da' bar
bstan par gyur pa na, kye rgyal ba'i sras de la ji snyam du sems,
'jig rten thams cad nas kyang, de bzhin gshegs pa'am, gcig

yongs su mya ngan las 'das par ma gyur grang ngo, ,smras pa, kye
rgyal ba'i sras de lta ma yin no, ,smras pa, kye rgyal ba'i sras
de lta na, byang chub sems dpa' chen pos, de bzhin gshegs pa dgra
bcom pa yang dag par rdzogs pa'i sangs rgyas

@186b rnams kyis yongs su mya ngan las 'das pa chen po yang de
lta bur khong du chud par bya'o, ,kye rgyal ba'i sras gzhan yang
'di lta ste dper na, sgyu ma'i mkhan po mkhas pa las lobs pa shin
tu byang ba zhig gis sngags dang rig sngags kyi stobs dang, shugs
la brten te, stong

gsum gyi stong chen po'i 'jig rten gyi khams thams cad du sgyu
ma'i rnam pa mang po bstan te, grong dang, grong khyer dang,
ljongs dang, pho brang 'khor dang, rgyal po'i gnas thams cad du,
rang gi lus bstan te sgyu ma de dag kyang bskal par gnas par byin
gyis brlabs pa,

las grong ngam, grong khyer ram, ljongs sam, yul lam, pho brang
'khor tam, rgyal po'i gnas gcig tu dgos pa rdzogs par zin nas,
sgyu ma'i mkhan po des rang gi lus mi snang bar byas na, kye
rgyal ba'i sras de la ji snyam du sems, 'jig rten thams cad nas

kyang; sgyu ma'i rnam pa mang po yongs su nub pa'am, gcig tu ma
gyur grang ngo, ,byang chub sems dpa' de bzhin gshegs pa'i rigs
su byung ba'i dpal gyis smras pa, kye rgyal ba'i sras de lta ma
yin no, ,smras pa, kye rgyal ba'i sras de bzhin du, de bzhin
gshegs pa dgra

bcom pa yang dag par rdzogs pa'i sangs rgyas ye shes kyi sgyu ma
tshad med pa la shin tu byang ba, thabs dang shes rab dang ye shes
kyi rig sngags kyis shin tu byung ba yang, chos kyi dbyings thams
cad du de bzhin gshegs pa'i sku sgyu ma'i rnam pa lta bu chos kyi
dbyings kyis klas pas

gnas pa, nam mkha'i khams kyi mthar thug pa mi 'jigs par bstan
pa, sems can gyi mos pa bzhin du phrin las rdzogs par zin nas,
zhing rab 'byam la la zhig nas yongs su mya ngan las 'das pa ston
kyang zhing gcig nas yongs su mya ngan las 'das pas

'jig rten gyi khams thams cad nas yongs su mya ngan las 'da' ba
ma yin te, kye rgyal ba'i sras byang chub sems dpa' sems dpa'
chen pos, de bzhin gshegs pa rnams yongs su mya ngan las 'da' ba
ni de lta bur khong du chud par bya'o, ,kye rgyal ba'i sras de
ltar byang chub

@187a *, ,sems dpa' sems dpa' chen pos, de bzhin gshegs pa dgra
bcom pa yang dag par rdzogs pa'i sangs rgyas rnams kyi yongs su
mya ngan las 'da' ba tshad med pa'i rjes su song ba, chags pa med
pa'i mthar thug pa, chos kyi dbyings

ltar mtha' dang dbus med pa, nam mkha'i dbyings kyi rang bzhin
can de bzhin nyid kyis mi skye mi 'gag pa yang dag pa'i mtha' la
gnas pa dus bzhin du rab tu ston pa, 'gro ba thams cad du rgyun
mi 'chad par sngon gyi byin gyi rlabs kyis shin tu byin gyis
brlabs pa, 'gro ba'i zhing

thams cad dang, chos kyi dbyings rab 'byam thams cad las mi 'da'
bar khong du chud par bya'o zhes gsungs so, ,shes rab kyi pha rol
tu phyin pa las kyang, rab 'byor mya ngan las 'das pa 'di ni 'di
lta ste, rang bzhin gyis stong pa nyid do zhes gsungs so,, ,,

bam po bzhi pa, dam pa'i chos padma dkar po'i mdo las kyang, 'od
srungs chos thams cad mnyam pa nyid du khong du chud pa ni mya
ngan las 'das pa'o zhes gsungs so, ,yang de nyid las rigs kyi bu
gang yang de bzhin gshegs pas mdzad pa de, de bzhin gshegs

pas mdzad cing yun ring po de srid nas mngon par rdzogs par sangs
rgyas nas, tshe'i tshad dpag tu med par de bzhin gshegs pa rtag tu
bzhugs shing yongs su mya ngan las mi 'da' ste, 'dul ba'i dbang
gis yongs su mya ngan las 'da' ba ston to, ,ci'i phyir zhe na,

ngas rnam grangs des sems can rnams yongs su smin par byed pa'i
phyir ro zhes gsungs so, ,snying rje chen po'i mdo las kyang,
tshangs pa 'di ltar 'jig rten 'di las zad pa dang, nyon mongs pa
zad pa dang, sdug bsngal zad pa dang, sdug bsngal nye bar zhi bas
zhi zhing

byang ste, rnam par zhi pa ni yongs su mya ngan las 'das pa'o
zhes bya'o, ,tshangs pa de la las gang yin pa de zad pa dang, nyon
mongs pa gang yin pa de dang bral zhing nub pa ma gtogs par mya
ngan las 'da' ba gang yang med do zhes gsungs so, ,'jig rten las
'das

@187b pa'i le'u las kyang, sangs rgyas rnams kyi mya ngan las
'das pa kun du bstan pa la 'jug pa ni mtha' yas so zhes gsungs
so, ,'phags pa tshangs pas zhus pa las kyang, bcom ldan 'das yongs
su mya ngan las 'das pa zhes bya ba ni, gang mtshan ma thams cad

rab tu zhi ba dang, g-yo ba thams cad dang bral ba'o zhes gsungs
so, ,yang gsungs pa, tshangs pa yongs su mya ngan las 'das pa zhes
bya ba ni, phan tshun du rkyen gyis sgro btags pa med pa'o zhes
'byung ngo, ,yang dag par ldan pa'i lung las kyang, dge slong dag
khyed la mya ngan

las 'das pa dang, mya ngan las 'da' bar 'gro ba'i lam bshad par
bya'o, ,de la mya ngan las 'das pa gang zhe na, 'di lta ste, 'dod
chags zad pa dang, zhe sdang zad pa dang, gti mug zad pa'o, ,de
la mya ngan las 'das par 'gro ba'i lam gang zhe na, 'phags pa'i
lam

yan lag brgyad pa 'di nyid do zhes gsungs so, ,bcom ldan 'das kyi
ye shes shin tu rgyas pa'i mdo las kyang, mood gal gyi bu sngon
byung ba, de bzhin gshegs pa snyan pa brjod pa zhes bya ba byung
ste, de'i nyan thos 'dus pa yang byung ngo, ,de'i tshe na sangs
rgyas kyi zhing de na

dge slong dmigs pa kun la mtshungs par lta ba zhes bya ba theg pa
chen po la yang dag par zhugs pa gcig cig yod de, sangs rgyas bye
ba khrag khrig brgya stong dpag tu med pa rnams la, dge ba'i rtsa
ba bskyed kyang, de de srid kyi bar du bla na med pa yang dag par
rdzogs pa'i byang chub kyi

sems la ma zhugs kyi, theg pa chen po bla na med pa la yang dag
par zhugs te, sangs rgyas kyi zhing brjod du med pa'i yang brjod
du med pa yongs su sbyong bar 'dod do, ,yang de'i tshe na sangs
rgyas kyi zhing de na dge slong gcig po de ma gtogs par sems can
gzhan gang gis kyang,

byang chub kyi phyir byang chub tu sems ma bskyed de, de chos zab
mo thams cad la dbang zos pas, lha tshe ring po rnams kyi nang du
skyes so, ,de nas de bzhin gshegs pa snyan pa brjod pas, sangs
rgyas kyi mdzad pa mdzad nas, sems can chen po gang la sangs
rgyas kyi mdzad

@188a *, ,pa ma mdzad ces sangs rgyas kyi zhing thams cad du
gzigs pa dang, des theg pa chen po la yang dag par zhugs pa'i
sems can gcig po de la byang chub kyi snod du gyur na, de yang mi
dal ba rnyed nas de lus de nyid kyis byang chub tu dge ba'i rtsa
ba bskyed pa'i skal

pa med de, de nas shi 'phos nas mnar med pa'i sems can dmyal ba
chen por lhung ste, de de nas yang byang chub tu dge ba'i rtsa ba
bskyed pa'i skal ba med la, de mnar med pa nas shi 'phos te mi
rnams kyi nang du skyes kyang blun po lug ltar lkugs pa lag brda
byed pa chos go ba'i mthu

med par gzigs nas, der de bzhin gshegs pa de sprul te, sems can
de yongs su smin par mdzad do, ,sprul pas de yongs su smin par
mdzad pa na, skye ba bye ba khrag khrig phrag drug cur de bzhin
gshegs pa de mi bde ba myong ngo, ,mood gal gyi bu de bzhin
gshegs

pa'i thugs rje chen po la ltos, sems can gcig gi phyir yang bskal
pa grangs med par mi bde ba myong zhing gang zag da yongs su smin
par mdzad nas phyir mi ldog pa'i lam la gzhag go, ,mood gal gyi
bu de ji snyam du sems, de'i tshe de'i dus na de bzhin gshegs pa
snyan

pa brjod pa zhes bya bar gyur pa de gzhan zhig yin snyam na de
ltar mi lta'o, ,de ci'i phyir zhe na, de bzhin gshegs pa don
thams cad gzigs pa de, de'i tshe snyan pa brjod par gyur to, ,mood
gal gyi bu de ji snyam du sems, de'i tshe dge slong dmigs pa kun
la mtshungs par lta

ba zhes bya bar gyur pa de gzhan zhig yin pa snyam na yang de
ltar mi lta'o, ,de ci'i phyir zhe na, de bzhin gshegs pa 'od dpag
med de'i tshe, dge slong dmigs pa kun la mtshungs par lta ba zhes
bya bar gyur to zhes gsungs so, ,yang yab dang sras mjal ba'i mdo
las kyang,

dge slong dag sngon byung ba 'das pa'i dus bskal pa dpag tu med
pa, bgrang du med pa, bsam gyi mi khyab pa, mtshungs pa med pa,
gzhal du med pa brjod du med pa, 'das pa de'i tshe de'i dus na, de
bzhin gshegs pa dgra bcom pa yang dag par rdzogs pa'i sangs rgyas

@188b dbang po'i tog ces bya ba 'jig rten du byung ste, de bzhin
gshegs pa dbang po'i tog gi sangs rgyas kyi zhing yang 'jig rten
gyi khams gang g'a'i klung gi bye ma snyed las, sangs rgyas kyi
zhing gcig tu gyur to, ,sangs rgyas kyi zhing de na 'khod pa'i
sems can rnams kyang bde ba lnga thob

par gyur te, 'di ltar la la ni 'dod pa'i bde ba dang ldan par
gyur to, ,la la ni khyim nas 'byung ba'i bde ba dang ldan par
gyur to, ,la la ni bsam gtan gyi bde ba dang ldan par gyur to,
,la la ni snyoms par 'jug pa'i bde ba dang ldan par gyur to, ,la
la ni bla na med pa yang

dag par rdzogs pa'i byang chub kyi bde ba dang ldan par gyur te,
de dag bde ba de la yang spyod la, de dag de la yang mngon par
zhen pa med par gyur to, ,'di lta ste dper na, bung ba me tog gi
khu bas nye bar 'tsho yang de la mngon par zhen pa med do, ,de
bzhin du sems can de dag

kyang bde ba de la yongs su spyod kyang di la mngon par zhen pa
med do, ,'di lta ste dper na, bar snang la rgyu ba'i bya ni bar
snang la rgyu yang de la mngon par chags pa yang med do, ,de
bzhin du sems can de dag kyang bde ba de la yongs su spyod kyang
de la mngon par zhen pa med do, ,

'jam dpal gyis gsol pa, de'i tshe de'i dus na de bzhin gshegs pa
dbang po'i tog ces bgyi bar gyur pa de ni, bcom ldan 'das nyid
de'i tshe dus na, de bzhin gshegs pa dbang po'i tog ces bgyi bar
gyur par 'tshal to zhes gsungs so, ,lang dkar gshegs pa'i

mdo las kyang, bya ba dang ni mtshan nyid dang, ,dngos por mya
ngan nga mi 'da', ,rnam rtog rnam par shes pa las, ,bzlog pas mya
ngan nga 'das so, ,zhes gsungs so, ,theg pa gcig la mos pa'i sems
can de dag ni shin tu rnyed par dka' ste, theg pa gcig tu zad par
ni mdo

sde du ma las gsungs pa'i phyir ro, 'phags pa dam pa'i chos padma
dkar po'i mdo las 'byung ba, nga yang theg pa gcig las brtsams te
sems can rnams la chos 'chad pa 'di lta ste, sangs rgyas kyi theg
pa thams cad mkhyen pa nyid kyi mthar thug pa ste, theg pa gnyis

@189a *, ,sam gsum zhes bya ba dag kyang med do, ,phyogs bcu'i
'jig rten thams cad na yang chos nyid ni 'di'o, ,de ci'i phyir
zhe na phyogs bcu'i 'jig rten gyi khams thams cad du gang 'das
pa'i dus na byung ba'i de bzhin gshegs pa de dag thams cad kyang
theg pa

chen po gcig las brtsams nas, sems can rnams la chos bstan te,
gang 'di sangs rgyas kyi theg pa'o, ,gang ma 'ongs pa'i dus na
'byung ba'i de bzhin gshegs pa de dag kyang, sangs rgyas kyi theg
pa gcig pu la brtsams nas sems can rnams la chos ston par 'gyur
ro, ,

gang da ltar byung ba'i dus na phyogs bcu'i 'jig rten gyi khams
thams cad kyi de bzhin gshegs pa de dag thams cad kyang sangs
rgyas kyi thog pa gcig pu la brtsams nas, sems can rnams la chos
ston to, ,de rnams grangs 'dis de ltar rig par bya ste, phyogs
cu'i 'jig

rten gyi khams gang na yang theg pa gnyis su btags pa yang med
na, gsum du lta ci smos zhes gsungs so, ,'phags pa bden pa'i le'u
las kyang, 'jam dpal theg pa gcig gis nges par 'byung ba'i phyir,
sangs rgyas kyi zhing de ni theg pa chen po'i snying po dang ldan
pa

yin no, ,nga la nyan thos dang, rang sangs rgyas kyi theg pa rnam
par dgod pa med do, ,de ci'i phyir zhe na de bzhin gshegs pa la
'du shes sna tshogs med pa'i phyir te, 'jam dpal gal te de bzhin
gshegs pa la la dag ni theg pa chen po'o, ,la la dag ni rang
sangs rgyas kyi theg

pa; la la dag ni nyan thos kyi theg pa bshad par gyur na de ni de
bzhin gshegs pa'i sems yongs su ma dag par 'gyur te, mngon par
zhen pa'i skyon du yang 'gyur, snying rje chen po nyi tshe bar
yang 'gyur, 'du shes tha dad pa'i skyon du yang 'gyur, nga chos
la slob dpon dpe mkhyud

byas par yang 'gyur ro, ,'jam dpal ngas sems can rnams la chos
gang dang gang bstan pa de dag thams cad ni 'di lta ste, thams
cad mkhyen pa'i ye shes thob par bya ba'i phyir byang chub la
gzhol ba, theg pa chen po la 'bab pa'i thams cad mkhyen pa nyid
bsgrub pa, yul

@189b gcig tu yang dag par phyin par byed pa ste, de bas na nga
la theg pa rnam par dgod pa med do, ,'jam dpal theg pa rnam par
dgod pa zhes bya ba de ni, de bzhin gshegs pas sa rnam par dgod
par mdzad pa'o, ,de ni gang zag rnam par dgod par mdzad pa'o,
,tshogs

chung ngu dang, tshogs tshad med pa rnam par dgod par mdzad pa ste,
chos kyi dbyings kyi tha dad pa med pa'i phyir 'di la theg pa tha
dad pa med de, 'di ni kun rdzob tu 'jug pa bstan pa, 'jug pa'i
sgo tsam du brjod pa'o, ,gang don dam par theg pa gcig pa ni
gnyis pa ma yin zhes

gsungs so, ,shes rab kyi pha rol tu phyin pa las kyang, lha'i bu
gang dag bla na med pa yang dag par rdzogs pa'i byang chub tu
sems bskyed pa de dag gis, bla na med pa yang dag par rdzogs pa'i
byang chub tu sems bskyed par bya'o, ,gang dag yang dag pa nyid
du nges

par zhugs pa de dag ni byang chub tu sems bskyed pa'i mthu med
do, ,de ci'i phyir zhe na, de dag 'khor ba'i rgyun gyi mtshams
bcad pa'i phyir ro, ,de dag gal te bla na med pa yang dag par
rdzogs pa'i byang chub tu sems bskyed na ni, nga yang rjes su yi
rang zhing, nga de dag gi dge

ba'i rtsa ba la bar chad mi byed de, khyad par du 'phags pa bas
kyang shin tu khyad par du 'phags pa'i chos rnams la lhag par
dmigs par bya'o zhes gsungs so, ,'dus pa chen po'i le'u las
kyang, theg pa gcig tu yang dag par 'du ba ni, theg pa thams cad
theg pa gcig

tu mnyam pa nyid du yang dag par 'du ste, chos kyi dbyings dbyer
med pa la 'jug par tshul gcig go zhes gsungs so, ,'phags pa gzungs
kyi dbang phyug rgyal pos zhus pa'i mdo las kyang, sangs rgyas
bcom ldan 'das rnams ni gtam sna tshogs kyi chen du 'byung

ba ma yin te, chos kyi dbyings ro gcig pa sgrib pa med pa, sems
can thams cad la go skabs 'byed pa, mngon par rdzogs par sangs
rgyas nas, sems can rnams khong du chud par bya ba'i phyir, 'di
lta ste, phyir mi ldog pa'i 'khor lo rab tu bskor ro, ,rigs kyi
bu 'di

@190a *, ,lta ste dper na, nor bu mkhan gyis nor bu'i rigs las
sbyang ba ma byas pa'i nor bu rin po che blangs nas, bul tog gi
chu rnon pos bkrus te, skra nag po'i la bas byi dor byas kyang de
tsam gyis brtson 'grus rgyun mi gcod kyi, de'i 'og tu de rdul chu
rnon po dang

bcas pas bkrus te, shing dang snam bus byi dor bya bas byi dor
byed do, ,de tsam gyis kyang brtson 'grus rgyun mi gcod do, ,de'i
'og tu yang sman chen po'i khu bas bkrus te, ras phra mos byi dor
byas pas byi dor byed do, ,byi dor byas te nor bu mchid bu'i rigs
dang bral nas beed'urya

zhes bya'o, ,de bzhin du de bzhin gshegs pas yongs su ma dag pa'i
sems can gyi khams rig nas mi rtag pa dang, sdug bsngal ba dang,
bdag med pa dang, mi sdug pa yid 'byung bar 'gyur ba'i gtam gyis
'khor ba la mngon par dga' ba'i sems can rnams yid

'byung bar byed do, ,'phags pa'i chos 'dul ba la 'jug par byed
do, ,de tsam gyis de bzhin gshegs pa brtson 'grus rgyun mi gcod
kyi, de'i 'og tu stong pa nyid dang, mtshan ma med pa dang, smon
pa med pa'i gtam gyi de bzhin gshegs pa'i gtam gyi tshul khong du

chud par byed do, ,de tsam gyis kyang de bzhin gshegs pa brtson
'grus rgyun mi gcod kyi, de'i 'og tu phyir mi ldog pa'i 'khor
lo'i gtam dang, 'khor gsum yongs su dag pa'i gtam gyis, sems can
de dag de bzhin gshegs pa'i yul la 'dzud do, ,sems can

rgyud dang rang bzhin sna tshogs pa de dag mnyam du zhugs nas, de
bzhin gshegs pa'i chos nyid khong du chud pas, sbyin gnas bla na
med pa rnams zhes bya'o zhes gsungs so, ,phyir mi ldog pa'i 'khor
lo'i mdo las kyang, 'jam dpal gzhon nur gyur pas gsol

pa; sangs rgyas bcom ldan 'das rnams kyis chos bstan pa ji tsam
zhig mthun, bka' stsal pa, sangs rgyas bcom ldan 'das rnams kyis
chos bstan pa ni phyir mi ldog pa'i chos kyi 'khor lor mthun no,
,gsol pa, bcom ldan 'das ji ltar bcom ldan

@190b 'das de theg pa gsum la brtsams te, de ltar chos ston, bka'
stsal pa, rigs kyi bu sems can de dag ni dman pa la mos pa dag
ste, de dag theg pa gcig la mi 'jug pas na, thabs mkhas pas de
dag de ltar nye bar khrid de rigs kyi bu sangs rgyas bcom ldan

'das rnams ni thabs mkhas pa chen po dang ldan pa'o, ,bcom ldan
'das de ni snyigs ma lnga'i dus na byung ste, de dag ni theg pa
gcig la ma mos pa dag go zhes gsungs so, ,'phags pa dpal gyi
phreng ba seng ge'i sgra'i mdo las kyang, yongs su mya ngan las
'das

pa zhes bya ba ni, de bzhin gshegs pa rnams kyi thabs so, ,theg
pa gsum po thams cad kyang theg pa gcig po'i grangs su 'gro ste,
theg pa gcig khong du chud pas bla na med pa yang dag par rdzogs
pa'i byang chub khong du chud do zhes gsungs so, ,'phags pa lang
kar

gshegs pa'i mdo las kyang, nyan thos dang, rang sangs rgyas rnams
bag chags kyi nyes pa dang, ting nge 'dzin gyis myos pa med par
gyur nas, zag pa med pa'i dbyings nas slar sad de, yang 'jig rten
gyi dang, 'jig rten las 'das pa zag pa med pa'i dbyings

su gtogs pa'i tshogs rnams yongs su rdzogs par bkang nas, chos kyi
sku bsam gyis mi khyab pa la dbang med par rab tu thob par 'gyur
ro zhes gsungs so, ,de lta mod kyi sems can gyi dge ba'i tshogs
spyod pa tha dad pa dang, 'dul ba'i dbang dang theg pa sna tshogs

kyi sgo ston pas kyang 'jig rten gyi khams tha dad pa rnams su de
bzhin gshegs pa rnams kyi chos bstan pa la 'jug go, ,theg pa gsum
du yang ma zad de, sdong po bkod pa'i rnam par thar pa las rnam
par snang byed dpal gyi 'jig rten gyi khams na de bzhin gshegs pa
kun

nas ye shes rin chen 'od 'phro dpal yon tan gyi tog gi rgyal po
mngon par rdzogs par sangs rgyas ma thag tu sems can dpag tu med
pa dag ni nyan thos kyi sa la bkod, sems can dpag tu med pa dag
ni rang byang chub la bkod, sems can dpag tu med pa dag ni shugs
dang

@191a *, ,ldan pa'i spobs pas nges par 'byung ba'i byang chub la
bkod, sems can dpag tu med pa dag ni pha rol gnon pa dri ma med
pa'i rgyal mtshan gyi byang chub la bkod, sems can dpag tu med pa
dag ni chos la spobs pas ngas par 'byung ba'i byang chub la bkod,

sems can dpag tu med pa dag ni dbang po yongs su dag pa'i spobs
pas nges par 'byung ba'i byang chub la bkod, sems can dpag tu med
pa dag ni stobs mnyam pa nyid yang dag par spyod pa'i rjes su
'gro bas nges par 'byung ba'i byang chub la yongs su smin par
byas, sems can dpag

tu med pa dag ni chos kyi grong khyer la mngon par phyogs pa'i
yul gyi theg pa srid pa nges par 'byung ba'i byang chub la bkod,
sems can dpag tu med pa dag ni thams cad du song ba'i rdzu 'phrul
mi phyed pa'i tshul gyis theg pa nges par 'byung ba'i byang chub
la bkod, sems can dpag tu

med pa dag ni spyod pa'i sbyor ba tshad med pa yang dag par 'du
bas nges par 'byung ba'i byang chub la bkod, sems can dpag tu med
pa dag ni ting nge 'dzin la gnas pa'i tshul gyis nges par 'byung
ba'i byang chub la bkod, sems can dpag tu med pa dag ni dmigs pa
thams cad

kyi yul yongs su dag pa'i dkyil 'khor gyi tshul gyis nges par
'byung ba'i byang chub la bkod, sems can dpag tu med pa dag ni
byang chub sems dpa'i byang chub la sems bskyed, sems can dpag tu
med pa dag ni byang chub sems dpa'i lam la bkod, sems can dpag tu
med pa dag

ni pha rol tu phyin pa'i lam rnam par dag pa la bkod, sems can
dpag tu med pa dag ni byang chub sems dpa'i sa dang po la bkod pa
nas, byang chub sems dpa'i sa bcu pa'i bar la bkod, sems can dpag
tu med pa dag ni byang chub sems dpa'i spyod pa smon lam gyi
khyad par du gyur pa la btsud, sems can

dpag tu med pa dag ni byang chub sems dpa'i kun tu bzang po'i
spyod pa'i smon lam rnam par dag pa la bkod do zhes gsungs so,
,byang chub sems dpa' dam pa'i chos rtag tu yongs su gzung bar
bya'o, ,dam pa'i chos yongs su gzung ba gang zhe na, dad pa'i
stobs bskyed pa'i mdo las 'byung ba 'jam

@191b dpal de la dam pa'i chos yongs su bzung na, dam pa'i chos
yongs su bzung ba yin no, ,dam pa'i chos yongs su bzung na, sems
can thams cad yongs su bzung ba yin no, ,sems can thams cad yongs
su bzung na sangs rgyas kyi rigs mi 'chad par byas pa yin no,
,sangs

rgyas kyi rigs mi 'chad par 'dod pa dang, sems can thams cad kyi
nyon mongs pa 'joms par 'dod pa dang, ngan 'gro kun gyi sgo gcod
par 'dod pa dang, 'khor los sgyur ba'i rgyal po'i bde ba dang,
brgya byin dang, tshangs pa dang, 'jig rten skyong ba'i bde ba
grangs med dpag

tu med pa myong bar 'dod pa dang, bdud kyi zhags pa thams cad
gcod par 'dod pa nas bla na med pa yang dag par rdzogs pa'i byang
chub mngon par rdzogs par sangs rgyas par 'dod pa'i bar gyis, tha
na sems dang po bskyed pa'i byang chub sems dpa' la yang yongs su
bzung ba ji tsam chung ngu

yang bya'o zhes gsungs so, ,'phags pa blo gros rgya mtshos zhus
pa'i mdo las kyang, blo gros rgya mtsho byang chub sems dpa' rnams
kyi theg pa chen po sdud par 'gyur ba'i chos ni gcig ste, 'di
ltar byang chub kyi sems mi brjed cing bag yod pa'o, ,gzhan yang
chos gcig ste, 'di

ltar bdag bde ba la mi chags pa'i snying rje chen po'o, ,gzhan
yang chos gcig ste, 'di ltar chos smra ba rnams la ston pa dang,
bla ma ltar phangs par rim gro byed pa'o, ,gzhan yang chos gcig
ste, 'di ltar de bzhin gshegs pa bzhugs pa rnams sam, yongs

su mya ngan las 'das pa rnams la mchod pa dang, rim gro byed pas
chog mi shes pa'o, ,gzhan yang chos gcig ste, 'di ltar chos thams
cad rang bzhin gyis ma skyes pa dang, ma byung bar rig nas mi
skye ba'i chos la bzod pa rab tu thob pa zhes gsungs so, ,byang
chub

sems dpa'i sde snod las kyang, byang chub sems dpa' chos bzhi
dang ldan na, byang chub las mi nyams te, tshe brjes nas kyang
'khor los sgyur ba'i rgyal po byed de, ji ltar smon pa bzhin du
dge ba'i rtsa ba thams cad kyang rjes su mthun par 'gyur la,
stobs che zhing mthu bo che

@192a *, ,ltar lus mi shigs par 'gyur te, 'khor los sgyur ba'i
rgyal po'i sras kyang rab tu thob, tshangs pa'i gnas pa bzhi yang
'thob ste, tshangs pa'i 'jig rten du skyes nas, tshangs pa'i dbang
yang rab tu 'thob po, ,bzhi gang zhe na, 'di la byang chub sems

dpa' de bzhin gshegs pa'i mchod rten zhig par mthong na, slar gso
bar mos te, de la 'jim pa'i ril bu 'gas glon pa yin, lam gyi bzhi
mdo chen por skye bo mang po 'du ba'i gnas su de bzhin gshegs
pa'i mchod rten brtsigs sam, mchod rten nam, khang pa

brtsegs pa'am, rdo rings sam, de bzhin gshegs pa'i sku gzugs
sam, de bzhin gshegs pa'i yon tan gzhan dang, gzhan rjes su dran
par bya ba 'di lta ste, chos kyi 'khor lo rab tu bskor ba'am,
mngon par 'byung ba'am, byang chub kyi shing ngam,

bdud 'dul ba'am, cho 'phrul chen po'am, yongs su mya ngan las
'das pa chen po ston pa'am, lha yul nas babs pa'am, de bzhin
gshegs pa'i nyan thos kyi dge 'dun mi 'dum pa mthong na, sdum
byed pa la brtson pa yin, de bzhin gshegs pa'i bstan pa

dam pa'i chos rab tu rnam par 'jig pa na, tshigs su bcad pa gcig
srung ba la mi brjed par brtson pa yin, chos sam chos smra ba
yongs su 'dzin cing lus dang srog 'dor bar chos mi gtong ba ste,
bzhi po de dag go zhes gsungs so, ,'phags pa dkon mchog sprin gyi

mdo las kyang, rigs kyi bu chos bcu dang ldan na, byang chub sems
dpa' dam pa'i chos yongs su 'dzin pa rnams yin no, ,bcu gang zhe
na, 'di lta ste, phyi ma'i dus phyi ma'i tshe, lnga brgya tha ma
la dam pa'i chos rnam par 'jig cing bstan pa 'khrug par gyur pa
dang, sems

can rnams lam ngan par zhugs pa dang, ye shes kyi sgron ma mya
ngan las 'das te ston pa med pa'i tshe, mdo sde rgya chen po don
che zhing mthu che ba dam pa'i chos thams cad kyi ma mo dang 'dra
ba dag 'dzin cing, klog la kha ton byed cing, kun chub par byed
pa dang, gzhan la yang brjod

@192b cing ston la, yang dag par ston cing gsal bar byed pa dang,
de la zhugs pa'i gang zag rnams la, dga' ba dang dad pa dang,
rangs par byed cing de dag la phan 'dogs pa dang, zang zing med
pa'i sems kyis dam pa'i chos nyan pa dang, chos smra ba'i gang
zag rnams la

ston par 'du shes bskyed pa dang, dam pa'i chos la bdud rtsir 'du
shes bskyed pa dang, bcud gsos su 'du shes bskyed pa dang, rtsi'i
'du shes bskyed pa dang, lus dang srog la mi lta bar dam pa'i
chos yongs su tshol ba dang, tshol nas kyang nan tan gyis sgrub po
zhes gsungs so,

rab tu zhi ba rnam par nges pa'i cho 'phrul gyi mdo las kyang,
bzad skyong byang chub sems dpa' chos bzhi dang ldan na, dam pa'i
chos yongs su 'dzin te, bzhi gang zhe na, bdag bde ba la mi chags
pa dang, gzhan la bde ba stobs pa dang, snying rje chen po rab tu
thob pa dang,

chos yongs su tshol bas mi ngoms pa ste, bzhi po de dag go zhes
gsungs so, ,yang mdo de nyid kyi sngon gyi tshul gyi le'u las
kyang, rgyal bu dri ma med pa'i gzi brjid kyi sa, bcom ldan 'das
de bzhin gshegs pa ri rab chen po dge slong brgyad khri bzhi
stong dang bcas pa

la; lo stong gi bar du rnam pa thams cad kyi mchog dang ldan pa'i
yo byad thams cad kyis bsnyen bkur byas par gyur to, ,de nas lo
stong lon pa dang, bcom ldan 'das ri rab chen po de bzhin gshegs
pa des rgyal po dri ma med pa'i gzi brjid la bka' stsal pa, rgyal
po chen

po khyod kyis gang lo stong du sbyin pa'i chos yongs su btang
ste, de bzhin gshegs pa la phul ba'i sbyin pa'i chos yongs su
btang ba de dag thams cad yongs su bsdus kyang, chos yongs su
tshol ba la brtson pa'i byang chub sems dpa'i dbugs lan gcig rgyu
ba'i dge ba'i

rtsa ba'i brgya'i char yang nye bar mi chog pa nas, rgyu'i bar du
yang mi chog na, gang lung 'bogs pa dang, kha ton la brtson pa
dang, tshig bzhi pa'i tshigs su bcad pa pha rol tu phyin pa dang
rab tu ldan pa gcig tsam du rab tu ston pa lta ci smos te, de'i
bsod nams kyi phung po'i

@193a *, ,mtha' nga mi 'chad do, ,sbyin pa'i chos yongs su gtong
ba lta zhog ste, rgyal po chen po khyod kyis gang lo stong gi bar
du rgyu god pa thams cad bsdus nas, dge slong gcig la byin par
gyur la, de bzhin du so sor dge slong thams cad la byin pa bas,
byang chub

sems dpa' gang lung 'bogs pa dang, kha ton la brtson pa dang, gus
pa dang bcas pa dang, chos ston 'dod pas dad pas byin pa'i zas
blangs nas, 'di snyam du bdag gis kha zas 'dis chos yongs su
btsal bar bya'o snyam du sems bskyed na, ,sbyin pa'i chos yongs
su gtong

ba des, dge ba'i rtsa ba de'i brgya'i char yang nye bar mi chog
pa nas, rgyu'i bar du yang mi chog go zhes gsungs so, ,'phags pa
de bzhin gshegs pa'i gsang ba'i mdo las kyang, byang chub sems
dpa' bsod nams kyi phung po ji snyed brjod pa bas, dam pa'i chos
ni yongs 'dzin na,

de bas bsod nams ches mang ngo, ,dam chos 'dzin pa'i bsod nams
ni, ,sangs rgyas kyis ni nan tan du, ,bskal pa bye bar brjod
mdzad kyang, ,mtha' mar phyin par 'gyur ma lags, ,zhes 'byung
ngo, ,dam pa'i chos gang zhe na, dpal gyi phreng ba seng ge'i
sgra'i mdo las

gsungs pa, dam pa'i chos zhes bya ba de ni theg pa chen po'i tshig
bla dags so, ,de ci'i phyir zhe na, nyan thos dang, rang sangs
rgyas kyi theg pa dang, 'jig rten dang 'jig rten las 'das pa'i
dge ba'i chos thams cad kyang theg pa chen pos rab tu phye ba'i
phyir ro zhe'o, ,chos yang dag par sdud

pa'i mdo las kyang, dam pa'i chos yongs su 'dzin pa ni, 'di lta
ste, de bzhin gshegs pas gsungs pa'i mdo sde zab mo rnams lung
nod pa dang, 'dzin pa dang, kha ton byed pa dang, sems pa'o zhes
gsungs so, ,byang chub sems dpa' gang dmigs pa'i spyod pa la gnas

te; dus dpag tu med par de bzhin gshegs pa la mchod pa byas
kyang, de dag lung bstan pa yang thob par mi 'gyur na, byang chub
lta thob par ga la 'gyur te, tshangs pas zhus pa'i mdo las 'byung
ba, tshangs pa dras bskal pa'am, bskal pa las lhag par de bzhin

@193b gshegs pa de dag gi mtshan nas brjod cing, gang dag ngas
chos de gang la ngas tshangs par spyod pa spyad cing, pha rol tu
phyin pa drug spyad kyang de bzhin gshegs pa de dag gis de [?] la
lung ma bstan no, ,de ci'i phyir zhe na, 'di ltar tshangs pa nga
spyod pa la gnas par gyur pa'i phyir ro, ,nam

ngas de bzhin gshegs pa mar me mdzad mthong ma thag tu mi skye
ba'i chos la bzod pa rab tu thob nas, de nas gdod nga lung bstan
te, de nas nga spyod pa thams cad las yang dag par 'das so, ,de
nas da pha rol tu phyin pa drug yongs su rdzogs so zhes ji skad
gsungs pa lta bu'o, ,byang

chub sems dpa' chos zab mo la mos pa dang mi ldan pa rnams, bdag
dang gzhan gyi don bya ba yongs su rdzogs par mi 'gyur te, zla ba
snying po'i le'u las 'byung ba, don dam pa'i bden pa ni bla na
med pa yang dag par rdzogs pa'i byang chub ste, nyan thos dang,
rang sangs rgyas thams cad

dang thun mong ma yin no, ,de bas na kun rdzob kyi bden pa gang
gis kyang, bla na med pa yang dag par rdzogs pa'i byang chub tu
dge ba'i rtsa ba'i tshogs kyi mchog sgrub mi nus so, ,zla ba'i
snying po 'di lta ste dper na, me stag gang gis kyang rgya mtsho
chen po zab mo skems mi nus so, ,zla ba'i

snying po de bzhin du kun rdzob kyi bden pa gang gis kyang rang
gi nyon mongs pa'i rgya mtsho skems par yang mi nus na, sems can
gzhan rnams kyi lta smos kyang ci dgos zhes gsungs so, ,chos zab
mo ni gang, chos zab mo la mos pa ni ji lta bu yin zhe na, byang
chub sems dpa'i sde

snod las 'byung ba, 'phags pa'i yang dag pa'i lta ba 'byung ba
ni, rgyu gnyis dang rkyen gnyis te, gnyis gang zhe na, gzhan gyi
sgra dang, bdag nyid kyi tshul bzhin yid la byed pa'o, ,de 'di
snyam du sems te, gzhan gyi sgra de gang, bdag nyid tshul bzhin
yid la byed pa

gang zhe na, de de ltar tshul bzhin yid la byed pa na, 'di snyam
du sems par 'gyur te, rnal 'byor spyod pa gang dag byang chub
sems dpa'i sde snod kyi rnam grangs 'di ma thos, 'phags pa'i chos
'dul ba ma thos par ting nge 'dzin tsam gyis kyang dga' ba rnyed
nas, nga rgyal gyi

@194a *, ,dbang gis che ba'i nga rgyal du lhung ba de dag ni,
skye ba dang, rga ba dang, na ba dang, 'chi ba dang, mya ngan
dang smre sngags 'don pa dang, sdug bsngal ba dang, yid mi bde ba
dang, 'khrug pa las yongs su mi thar sdug bsngal gyi phung po las
yongs su mi thar te,

de bzhin gshegs pas de la dgongs nas 'di skad gsungs so, ,pha rol
las rjes su mthun par thos pa ni, rga ba dang 'chi ba las rnam
par grol ba'o, ,de 'di ltar slob ste, byang chub sems dpa'i tshul
bzhin sbyor ba ni gang, ji ltar na byang chub sems dpa'i tshul
bzhin sbyor ba yin

snyam nas, de 'di ltar slob ste, byang chub sems dpa' sems dpa'
chen po ni chos gang la yang sbyor bar mi byed, rab tu sbyor bar
mi byed do, ,tshul bzhin du sbyor ba zhes bya ba 'di ni mi sbyor
ba'i tshig bla dags so, ,gzhan yang byang chub sems dpa' tshul
bzhin du sbyor ba ni sgra 'byin

par mi byed, zlos pa 'byin par mi byed, gang nas sgra 'byung ba
de yang mi dmigs te, sgra de nyid gang nas byung, gang du 'gag
ces sngon gyi mtha' dang, phyi ma'i mtha' la rtog par byed do,
,gang smra ba dang, gang smra bar 'gyur ba dang, gang gis smras
pa dang, gang gis smra bar

'gyur pa dang, gang spong ba'i phyir smras pa dang, gang spong
ba'i phyir smra ba dang, gang spong ba'i phyir smra bar 'gyur ba
dang, gang khong du chud par bya ba'i phyir smras pa dang, gang
khong du chud par bya ba'i phyir smra ba dang, gang khong du chud
par bya ba'i phyir smra bar 'gyur ba de thams cad yongs

su btsal na, 'das pa'i rnam pa dang, ma 'ongs pa'i rnam pa dang,
da ltar byung ba'i rnam par mi dmigs pa de ni, de'i tshul bzhin
sbyor ba'o zhes de ltar slob po, ,byang chub sems dpa' de ltar
tshul bzhin du sbyor bas, ji ltar na tshul bzhin du mthong zhe na,
de 'di ltar slob ste,

gang gi tshe na byang chub sems dpa' chos thams cad rang bzhin
gyis 'gags par mthong ba de'i tshe tshul bzhin mthong ngo, ,gang gi
tshe chos thams cad rang bzhin gyis nye bar zhi bar mthong ba de'i
tshe tshul bzhin mthong ngo, ,gang gi tshe chos thams cad rnam par
zhi par mthong ba de'i

@194b tshe; tshul bzhin mthong ngo, ,gang gi tshe chos thams cad
rang bzhin gyis snyoms par zhugs par mthong ba de'i tshe, tshul
bzhin mthong ngo, ,gang gi tshe chos thams cad ma skyes par mthong
ba de'i tshe, tshul bzhin mthong ngo, ,gang gi tshe chos thams cad
ma byung bar mthong ba

de'i tshe tshul bzhin mthong ngo, ,gang gi tshe chos thams cad shin
tu yang dag par ma byung bar mthong ba de'i tshe, tshul bzhin
mthong ngo, ,gang gi tshe chos thams cad mya ngan las 'das par
mthong ba de'i tshe, tshul bzhi na mthong ngo, ,de gang gis mthong
ba de la yang rtog ste, ci nas

kyang mi mthong ba dang, mi rtog pa de ltar mthong ste, de ltar
mthong na tshul bzhin mthong ba zhes bya'o, ,yang 'di ltar slob
ste, byang chub sems dpa' tshul bzhin du sbyor ba ni, chos gang la
yang the tshom dang rmongs pa med pa'o, ,tshul bzhin du sbyor ba ni
chos gang la yang sgrib

pa med do, ,tshul bzhin du sbyor ba ni chos gang la yang thar pa'i
sgor mi 'gyur ba med do, ,tshul bzhin du sbyor ba ni chos gang la
yang spong bar bya ba'i phyir 'chad pa med do, ,tshul bzhin du
sbyor ba ni, chos gang yang rtogs par bya ba'i phyir 'bad pa med
de, gang chos thams cad yang dag

par mthong ba dang, ji lta ba bzhin du mthong ba de ni, yang dag
par lta ba'o, ,chos thams cad ji ltar ba bzhin du mthong ba gang
zhe na, 'di lta ste, ma mthong ba'o, ,ma mthong ba zhes bya ba de
ni ma skyes pa'i tshig bla dags so, ,ma skyes pa zhes bya ba 'di
ni yang dag par ma byung ba'i tshig bla

dags so, ,yang dag par ma byung ba zhes bya ba gang zhe na, de ni
mi snang ba'i tshig bla dags so, ,de bzhin gshegs pas de la dgongs
nas, 'dus byas thams cad mi skye bar mthong na, yang dag pa nyid
du nges pa la 'jug ste, 'di lta ste yang dag pa nyid du nges pa
la 'jug pa de ni,

yang dag par lta'o zhes de skad gsungs so, ,de 'di snyam du sems
te, ci'i phyir na yang dag pa nyid du nges pa la 'jug pa zhes bya
zhes de 'di ltar slob ste, chos thams cad gang dang mnyam pa
sangs rgyas kyi chos de dang mnyam ste, de bas na yang dag pa
nyid du nges pa la 'jug pa'o zhes

@195a *, ,gsungs so, ,yab dang sras mjal ba'i mdo las kyang,
rgyal po chen po 'jig rten gnas pa 'di nam mkhar gyur pa la,
tshangs pa'i gzhal med khang rin po che sna bdun gyi rgyu las grub
pa gnas pa'i dus de yod de, rgyal po chen po de'i sra ba de
'byung ba'i tshe,

gang nas kyang mi 'ong ngo, ,gzhan 'phrul dbang byed kyi lha
rnams kyi gzhal med khang rin po che sna bdun gyi rgyu las grub
pa byung yang, rgyal po chen po de'i sra ba de 'byung ba'i tshe,
gang nas kyang mi 'ong, khor yug dang, khor yug chen po'i ri rdo
rje'i rgyu las grub pa, sra zhing brtan pa lhun

stug pa rnams gnas par gyur kyang de dag gi sra ba de 'byung ba'i
tshe, gang nas kyang mi 'ong ngo, ,ri'i rgyal po ri rab dag dang,
gnya' shing 'dzin dag dang, mu khyud 'dzin dag dang, gshol mda'
'dzin dag dang, rdo rje 'dzin dag dang, seng ldeng can dag dang,
rnam par 'dud dag dang,

ri rta rna dag dang, blta na sdug pa dag dang, blta na sdug chen
po dag dang, ther sgre dag dang, spos kyi ngang ldang dag dang,
gangs ri dag dang, de ma yin pa'i ri nag po dag na gnas pa dang,
thams cad dang ldan pa'i stong gsum gyi stong chen po'i 'jig rten
gyi khams gnas pa dang,

rngams su dpag tshad brgyad khri bzhi stong yod la, rgyar dpag
tshad drug khri yod pa'i sa chen po gnas par gyur kyang, rgyal po
chen po sra ba de 'byung ba'i tshe gang nas kyang mi 'ong ngo,
,rgyal po chen po 'jig rten 'di 'jig par 'gyur ba'i tshe, sa chen
po 'di mes tshig pa'am, chus bshig pa

'am, rlung gis gtor bar 'gyur ba'i dus yod do, ,de mes tshig na ni
du ba yang mi mngon, thal ba'i lhag ma yang mi mngon par 'gyur
ro, ,'di lta ste dper na, nam mkha' la mar ram 'bru mar gyi mes
bsregs na, du ba yang mi mngon zhing, thal ba'i lhag ma yang mi
mngon par 'gyur

ro; ,de bzhin du stong gsum gyi stong chen po'i 'jig rten gyi
khams 'di mes tshig pa'i tshe, du ba yang mi mngon zhing thal ba'i
lhag ma yang mi mngon par 'gyur ro, ,chus bshig pa'i tshe yang
lhag ma ci yang mi mngon par 'gyur te, 'di lta ste dper na, lan
tshva chu'i nang du zhu ba ni, lhag ma

@195b chung zad kyang mi mngon par 'gyur ro, ,de bzhin du stong
gsum gyi stong chen po'i 'jig rten khams 'di yang chus bshig pa'i
tshe, lhag ma cung zad kyang mi mngon par 'gyur ro, ,rlung gis
gtor ba'i tshe yang lhag ma cung zad kyang mi mngon par 'gyur te,
'di lta ste dper na, rnam par 'thor ba'i

rlung gis bdas pa'i bye'u ni lhag ma cung zad kyang mi mngon par
'gyur ro, ,de bzhin du stong gsum gyi stong chen po'i 'jig rten
gyi khams 'di yang rlung gis gtor ba'i tshe, lhag ma cung zad
kyang mi mngon par 'gyur te, rgyal po chen po de ltar sa'i khams
de 'byung ba yang stong, sa'i khams

'jig pa dang 'byung ba yang ngo bo nyid kyis stong ngo, ,de bzhin
du nang gi sa'i khams dang, phyi nang gi khams lhag ma rnams
dang, chos thams cad skye ba na yang gang nas kyang mi 'ong la,
'gag pa na yang gang du 'ang mi 'gro ste, de dag gi skye ba yang
stong la, skyes pa yang rang bzhin

gyis stong ngo zhes gsungs so, ,ma skyes dgra'i le'u las kyang,
de nas rgyal po ma skyes dgra rang gi khyim na byang chub sems
dpa' de dag dang, nyan thos chen po de dag lhung bzed dang, lag
pa bkrus par rig nas, chos nyan pa'i phyir 'jam dpal gzhon nur
gyur pa'i mdun du

'dug ste, 'jam dpal bdag gi 'gyod bde bsal du gsol, 'jam dpal
gyis smras pa, rgyal po chen po khyod kyi 'gyod pa ni, sangs
rgyas bcom ldan 'das gang g'a'i klung gi bye ma snyed kyis kyang
bsal bar mi spyod do, ,de nas rgyal po ma skyes dgra skyabs ma
rnyed pas,

shing bcad pa ltar sa chen po la 'gyel to, ,de nas gnas brtan
'ong srungs chen pos rgyal po ma skyes dgra la 'di skad ces smras
so, ,rgyal po chen po 'jam dpal gzhon nur gyur pa ni ldem po ngag
[?] tu ston pa la mkhas kyis, ma 'jigs ma skrag par don 'di ci las
dgongs te gsungs

zhes dris shig, ,de nas rgyal po ma skyes dgra slar langs te,
'jam dpal gzhon nur gyur pa la 'di skad ces smras so, ,'jam dpal
ci la dgongs te de skad gsung, 'jam dpal gyis smras pa, rgyal po
chen po 'di ji snyam du sems sangs rgyas bcom ldan 'das rnams
sems

@196a *, ,kyi dmigs pas rab tu phye ba yin nam, smras pa, 'jam
dpal de lta ma lags so, ,'jam dpal gyis smras pa, 'o na de sems
bskyed pas rab tu phye ba yin nam, smras pa de ma lags so, ,smras
pa 'on te sems 'gags pas rab tu phye ba yin nam,

smras pa de ma lags so, ,smras pa 'on te 'dus byas kyis rab tu
phye ba yin nam, smras pa de ma lags so, ,smras pa sangs rgyas
bcom ldan 'das rnams 'dus byas rnam par rig pas rab tu phye ba
yin nam, smras pa de la ma lags so, ,'jam dpal gyis smras pa,
rgyal po chen po 'di ji

snyam du sems, chos gang chos gang gis kyang rab tu phye bar mi
'gyur ba des chos gang yang bsal bar nus sam, smras pa mi nus so,
,'jam dpal gyis smras pa, rgyal po chen po 'di la bsams nas khyod
kyi 'gyod pa de, sangs rgyas bcom ldan 'das gang g'a'i klung gi
bye

ma snyed kyis kyang bka' stsal par mi spyod do zhes de skad smras
so, ,gzhan yang rgyal po chen po gang la la zhig nam mkha' bar
snang 'di rdul lam du ba'am, mun pas kun nas nyon mongs par byed
'dod na, rgyal po chen po 'di ji snyam du sems, nam mkha' bar
snang kun nas nyon mongs

par byed nus sam, smras pa, 'jam dpal de ni mi nus so, ,'jam dpal
gyis smras pa, rgyal po chen po gang 'di skad ces ngas nam mkha'
bar snang 'di rnam par sbyang ngo zhes zer na, nam mkha' bar
snang sbyang bar nus sam, smras pa 'jam dpal mi nus so, ,'jam
dpal gyis

smras pa, rgyal po chen po de bzhin du de bzhin gshegs pa rnams
kyis chos thams cad kun nas nyon mongs pa med cing, nam mkha'
dang 'dra bar thugs su chud de, de dag gis gang bsal bar bya ba'i
chos kun nas nyon mongs pa'am, rnam par byang ba gang yang mi
dmigs so, ,rgyal po chen

po ngas don gyi dbang 'di mthong nas khyod kyi 'gyod pa sangs
rgyas bcom ldan 'das gang g'a'i klung gi bye ma snyed kyis kyang
bsal bar mi spyod do zhes de skad ces smras so, ,gzhan yang rgyal
po chen po sangs rgyas bcom ldan 'das de dag gis gang kun nas
ldang ba'i sems nang nas kyang mi dmigs,

@196b gang kun nas ldang ba'i chos rnams phyi rol nas kyang mi
dmigs so, ,de ci'i phyir zhe na, rgyal po chen po chos thams cad
rang bzhin gyis kun nas ldang ba med pa'i phyir ro, ,rang bzhin
gang yin pa de ni kun nas ldang ba med pa ste, gang kun nas ldang
ba ni gnas med cing go skabs med

pa'o; ,de ci'i phyir zhe na, rgyal po chen po chos thams cad ni
ngo bo nyid kyis dben pa'o, ,rgyal po chen po chos thams cad
yongs su grub pa med pas ngo bo nyid med pa'o, ,rgyal po chen po
chos thams cad 'dre ba med pas yongs su grub pa med pa'o, ,rgyal
po chen po chos thams cad

'byung ba med pas 'dre ba med pa'o, ,rgyal po chen po chos thams
cad dngos po dang bral bas 'byung ba med pa'o, ,rgyal po chen po
chos thams cad bya ba'i mthu med pas dngos po med pa'o, ,rgyal po
chen po chos thams cad bems po yin pas bya ba'i mthu med pa'o,
,rgyal po chen po chos

thams cad rnam par rig pa'i mtshan nyid ma yin pas bems po'o,
,rgyal po chen po chos thams cad rang bzhin gyis mi 'pho bas rnam
par rig pa ma yin pa'o, ,rgyal po chen po chos thams cad 'gro ba
las log pas 'pho ba med pa'o, ,rgyal po chen po chos thams cad mi
'gyur ba'i chos

can yin pas 'gro ba med pa'o, ,rgyal po chen po chos thams cad
skye ba med pas mi 'gyur ba'i chos can no, ,rgyal po chen po chos
thams cad 'phel ba med pas skye ba med pa'o, ,rgyal po chen po
chos thams cad rang bzhin gyis 'od gsal bas 'brel pa med pa'o,
,rgyal po chen po

chos thams cad dag pas rang bzhin gyis 'od gsal ba'o, ,rgyal po
chen po chos thams cad bla gab med pa dang 'dra bas dag pa'o,
,rgyal po chen po chos thams cad gnyen po med pas bla gab med pa
dang 'dra ba'o, ,rgyal po chen po chos thams cad gnyis dang bral
bas gnyen po med pa'o, ,rgyal

po chen po chos thams cad mtha' rnam par spangs pas gnyis dang
bral ba'o, ,rgyal po chen po chos thams cad mtha' med pas mtha'
rnam par spangs pa'o, ,rgyal po chen po chos thams cad mu med pas
mtha' yas pa'o, ,rgyal po chen po chos thams cad mthar thug pa
med pas mu med pa'o, ,

@197a *, ,rgyal po chen po chos thams cad dmigs pa med pas mthar
thug pa med pa'o, ,rgyal po chen po chos thams cad phyin ci log
med par so sor nye bar gnas pas nye bar gnas pa'i phyir dmigs pa
med pa'o, ,rgyal po chen po chos thams cad rtag pa dang, sdug pa
dang,

bde ba dang, bdag mi dmigs pas phyin ci log med pa'o, ,rgyal po
chen po chos thams cad 'bral ba med pa'i tshul gyis rtag pa'o,
,rgyal po chen po chos thams cad rang bzhin gyis 'od gsal ba'i
phyir sdug pa'o, ,rgyal po chen po chos thams cad ni rnam rtog
med pa'i phyir bde ba'o, ,rgyal

po chen po chos thams cad bdag med par yongs su ston pa'i tshul
gyis bdag gi ngo bo nyid med pa'o, ,rgyal po chen po chos thams
cad nang nye bar zhi bas 'gyod pa med pa'o, ,rgyal po chen po
chos thams cad don dam pa'i bden par rnam par gzhag pa med pas
brdzun pa'o, ,rgyal po chen po

chos thams cad rab tu dang ba'i mtshan nyid pas zhi ba'o, ,rgyal
po chen po chos thams cad bdag gir 'dzin pa dang bral bas nga yi
ba med pa'o, ,rgyal po chen po chos thams cad rnam par grol ba'i
mtshan nyid pas ro myang ba med pa'o, ,rgyal po chen po chos thams
cad ming du btags pa med pas ming

med pa'o, ,rgyal po chen po chos thams cad tha dad pa ma yin pas
dbyer med pa'o, ,rgyal po chen po chos thams cad rnam par grol
bar yang dag par 'du bas ro gcig pa'o, ,rgyal po chen po chos
thams cad mtshan ma med pa'i mtha' ste dben pa'i mtshan nyid do,
,rgyal po chen po chos

thams cad 'jug pa med pas, dmigs pa rnam par dag pa'i phyir mtshan
ma med pa'o, ,rgyal po chen po chos thams cad lta bar gyur pa
thams cad dang bral bas dag pa'o, ,rgyal po chen po chos thams
cad dus gsum las shin tu 'das pas smon pa med pa'o, ,rgyal po
chen po chos

thams cad 'das pa dang, ma 'ongs pa dang, da ltar byung ba med
pas, dus gsum du yongs su chad pa'o, ,rgyal po chen po chos thams
cad shin tu ma skyes pas mya ngan las 'das par yang dag par 'du
ba'o, ,rgyal po chen po 'di ji snyam du sems, chos gang ma skyes
ma byung ba de kun

@197b nas nyon mongs par bya nus sam, smras pa 'jam dpal de ni mi
nus so, ,'jam dpal gyis smras pa, de bsal bar nus sam, smras pa
'jam dpal de ni mi nus so, ,'jam dpal gyis smras pa, rgyal po
chen po de ltar de bzhin gshegs pa rnams kyis chos thams cad mya
ngan

las 'das pa dang mtshungs par mkhyen to, ,de bas na de dag gis the
tshom bsal bar mi spyod do, ,de lta bas na rgyal po chen po khyod
tshul bzhin la brtson par bya'o, ,khyod phyin ci log med pa'i sems
kyis yang dag par so sor brtag par bya'o, ,ji ltar so sor brtags
na chos gang yang

mi len mi 'dor la, chos gang dang yang lhan cig mi gnas pa de
ltar khyod kyis so sor brtag par bya'o, ,gang chos thams cad dang
mi gnas pa de ni shin tu sbyangs pa zhes bya'o, ,gang shin tu
sbyangs pa de rab tu zhi ba'o, ,gang rab tu zhi ba de rang bzhin
no, ,rang bzhin gang yin pa de rang

bzhin med pa'o, ,rgyal po chen po chos thams cad ni bdag med pas
ma byas pa yin gyis de la khyod kyis bzod pa gyis shig , ,khyod
kyis chos gang yang mi bya'o, ,de ci'i phyir zhe na, rgyal po
chen po mya ngan las 'das pa ni bya ba med pas te, de la bya ba
dang 'gyur bar bya ba'i chos gang

yang med do, ,gang yang bya ba med cing 'gyur ba med pa de mya
ngan las 'das pa zhes bya'o, ,de nas rgyal po ma skyes dgras
brgya stong ri ba'i ras bcos bu zung gtsag blangs te, stan las
langs nas, 'jam dpal gzhon nur gyur pa la phul ba dang, des ma
blangs so, ,de

nas ma skyes dgras ras bcos bu zung de 'jam dpal gzhon nur gyur
pa'i lus la bor ro, ,ras bcos bu zung de 'jam dpal gzhon nur gyur
pa'i lus la bor ma thag tu de nas de'i mod kho na la 'jam dpal
gyis rang gi lus mi snang bar byas so, ,de nas rgyal pos 'jam
dpal ni ma mthong gi,

steng gi bar snang las rgyal po chen po 'jam dpal gzhon nur gyur
pa'i lus ji ltar ma mthong ba de bzhin du 'gyod pa de la ltos
shig ,'gyod pa de ji lta ba bzhin du chos thams cad la ltos shig,
,chos thams cad ji ltar mthong ba de bzhin du gos la ltos shig,
,gang gis mthong ba de la yang de bzhin

@198a *, ,du ltos shig ,rgyal po chen po su'i lus mthong ba de la
ras bcos bu zung de phul shig ces sgra zhig thos pa dang, byang
chub sems dpa' dang, nyan thos dang, slas dang, bud med kyi 'khor
ji snyed pa de dag thams cad kyi lus la ras bcos bu zung de dbul
bar byas

pa dang, de dag kyang ma mthong nas ting nge 'dzin 'di lta bu de
la mngon sum du gyur te, rang gi lus la 'du shes 'byung ba ma
gtogs par gzugs ci yang mig gis mthong ba la snang bar ma gyur
to, ,yang su'i lus mthong ba de la ras bcos bu zung nge byin cig
ces de skad kyi sgra zhig kyang thos

nas, de ras bcos bu zung de bgo'o snyam pa dang, rang gi lus
kyang ma mthong nas, gzugs kyi 'du shes thams cad dang bral lo,
,yang rgyal po chen po ji ltar gzugs rags pa'am, phra ba ci yang
ma mthong ba de bzhin du 'gyod pa de ltar ltos shig ,'gyod pa ji
ltar mthong ba de

bzhin du chos thams cad la blta bar bya ste, gang gis mthong ba
de yang de bzhin du lta'o, ,ji ltar gang mthong ba dang, gang gis
mthong ba de yang mi mthong rnam par mi mthong ba de ltar ltos
shig ,rgyal po chen po gang chos thams cad mi mthong ba de ni
yang dag pa'i mthong ba ste, rgyal po

chen po yang dag pa'i mthong ba ni mthong ba med pa'o zhes de
skad kyi sgra zhig kyang thos so, ,de nas rgyal po ma skyes dgra
rlom sems dang, rnam par rtog pa thams cad dang bral nas, ting
nge 'dzin de nyid las langs pa dang, 'khor de thams cad kyang
mthong ngo zhes gsungs so, ,sgyu ma mkhan

bzang po'i mdo las kyang, bzang po bzhi po 'di dag ni byang chub
sems dpa' rnams kyi don sems pa'o, ,bzhi gang zhe na, chos rnams
rten nas 'byung ste, rgyu med pa ma yin pa dang, gang zag med
pa'i phyir chos gang yang skye ba med pa dang, chos gang rten
cing 'brel bar 'byung ba de ma

skyes pa dang, gang ma skyes pa de dngos po med pa dang, gang
dngos po med pa de byang chub yin pas rnam par mi 'jig pa'o zhes
gsungs so, ,rnam grangs gzhan gyi sgo nas kyang chos nyid zab mo
'di bstan te, sangs rgyas phal po che'i mdo las de bzhin gshegs
pas bka' stsal pa, 'jam

@198b dpal dbugs 'byin pa lnga po 'di dag rnyed na, byang chub
sems dpa' rnams kyis sa dang po yongs su sbyong bar 'gyur ro,
,lnga gang zhe na 'di lta ste, bdag ni dmigs pa med pa'i rnam par
thar pa'i ye shes la gnas pa ste, gzhan dag kyang dmigs pa med
pa'i rnam par thar pa la dgod do

snyam nas, dbugs 'byin pa rab tu rnyed do, ,de la dmigs pa med
pa'i rnam par thar pa'i ye shes ni gang gnyis pa dang, mi gnyis
pa rnam par dag pa'o, ,bdag ni chos rnams brten te mi 'byung bar
mos pa la gnas pa ste, gzhan dag kyang chos rnams brten te mi
'byung bar mos pa la dgod

par bya'o snyam nas dbugs 'byin pa rab tu rnyed de, ,de la rkyen
rnams skye ba med pa'i rang bzhin pas, chos rnams brten te mi
'byung zhes bya'o, ,bdag ni chos thams cad kyi gnas med par mos
pa la gnas pa ste, gzhan dag kyang chos thams cad kyi gnas med
par mos pa la dgod do snyam nas

dbugs 'byin pa rab tu rnyed de, de la phyogs cha tha dad pa'i
rang bzhin med pas chos thams cad kyi gnas med pa zhes bya'o,
,bdag ni sangs rgyas nam mkha' dang 'dra bar mos pa la gnas pa
ste, gzhan yang sangs rgyas nam mkha' dang 'dra bar mos pa la
dgod do snyam nas dbugs

'byin pa rab tu rnyed de, ,de la tha dad pa la mi gnas pas sangs
rgyas nam mkha' dang 'dra zhes bya'o, ,bdag ni sangs rgyas sems
dang yid dang rnam par shes pa dang bral bar mos pa la gnas pa
ste, gzhan dag kyang sangs rgyas sems dang yid dang, rnam par
shes pa dang bral bar mos pa

la dgod do snyam nas dbugs 'byin pa rab tu rnyed de, de la ye
shes lhun gyis grub pa rab tu rnyed pas, sangs rgyas sems dang
yid dang, rnam par shes pa dang bral ba'o zhes bya ste, lnga po
de dag go zhes gsungs so, ,tshangs pa khyad par sems kyis zhus
pa'i mdo las,

drab can gyi 'od kyis smras pa, tshangs pa chos thams cad ni tshul
bzhin no, ,chos thams cad ni tshul bzhin ma yin pa'o, ,smras pa,
tshangs pa chos thams cad ni tshul bzhin, chos thams cad ni tshul
bzhin ma yin pa zhes bya ba de ji lta bu, smras pa, bsam du med
pas ni chos thams

@199a *, ,cad tshul bzhin no, ,gang bsam du med pa'i chos rnams la
sems pa dang ldan pa de dag ni tshul bzhin ma yin pa'o, ,chos
thams cad dben pa'i mtshan nyid 'di ni tshul bzhin no, ,gang dben
pa la mngon par mi brtson pa de dag ni, lhag par byed pa la
brtson pa'o, ,gang

lhag par byed pa la brtson pa de dag ji srid du lhag par byed pa
de srid du tshul bzhin ma yin no, ,smras pa, tshangs pa chos rnams
kyi rgyu gang yin, smras pa, rigs kyi bu rang gi yul dben pa 'dod
chags dang bral ba'i mtha' ni chos rnams kyi rgyu yin no zhes
'byung ngo, ,bdun brgya pa las kyang,

'jam dpal khyod gang gi tshe shes rab kyi pha rol tu phyin pa la
bsgom pa na, gang la gnas nas shes rab kyi pha rol tu phyin pa la
bsgom, 'jam dpal gyis gsol pa, btsun pa bcom ldan 'das bdag gang
gi tshe, shes rab kyi pha rol tu phyin pa la bsgom pa na, gnas pa
ma mchis par

shes rab kyi pha rol tu phyin pa la bsgom mo, ,bcom ldan 'das
kyis bka' stsal pa, 'jam dpal mi gnas par shes rab kyi pha rol tu
phyin pa la bsgom pa gang, 'jam dpal gyis gsol pa, btsun pa bcom
ldan 'das gang ci la yang mi gnas pa de shes rab kyi rol tu phyin
pa la

bsgom pa lags so, ,bcom ldan 'das kyis bka' stsal pa, 'jam dpal
khyod gang gi tshe, shes rab kyi pha rol tu phyin pa bsgom pa de'i
tshe, khyod kyi dge ba'i rtsa ba gang 'phel bar 'gyur, gang 'bri
bar 'gyur, 'jam dpal gyis gsol pa, btsun pa bcom ldan 'das

de'i tshe bdag gi dge ba'i rtsa ba 'phel bar 'gyur ba'am, 'bri bar
'gyur ba gang yang ma mchis so, ,btsun pa bcom ldan 'das gang gi
chos gang la 'phel ba'am 'bri bar 'gyur ba de ni, shes rab kyi
pha rol tu phyin pa la bsgom pa ma lags so zhes gsungs so, ,'jam
dpal rnam

par 'phrul pa'i le'u las, lha'i bus smras pa, 'jam dpal khyod ji
ltar 'dis shes par rung bar 'gyur ba de lta bur ston tam, 'jam
dpal gyis smras pa, lha'i bu sangs rgyas kyi ye shes ni sus kyang
kun shes pa'am, rnam par shes par mi nus so, ,de ci'i phyir zhe
na, lha'i bu

@199b sangs rgyas kyi ye shes ni chags pa med pa, rnam par rtog
pa med pa, brjod du med pa, bsnyad du med pa, sbyor ba med pa,
tshig med pa, sems dang yid dang rnam par shes pa dang bral ba
ste, de sus kyang kun shes par ram, rnam par shes par mi nus so,
,lha'i bus smras pa, 'jam

dpal gal te sangs rgyas kyi ye shes kun shes par bya ba ma yin
na, nyan thos 'di dag gis kun shes par ga la 'gyur, byang chub
sems dpa' rnams kyang phyir mi ldog pa la gnas par ga la 'gyur,
'jam dpal gyis smras pa, lha'i bu gang yi ge rnams kyis ye shes
de bstan pa 'di

ni; de bzhin gshegs pa rnams kyi thabs te, ye shes de ni yi ge
med pa'o, ,lha'i bu 'di lta ste dper na, me gtsubs pa las me mi
'byung gi ,gtsub shing gtsubs pa las mi 'byung ba de bzhin du,
lha'i bu de bzhin gshegs pas gal te thog ma kho nar sangs rgyas
kyi ye shes rgya cher

yang dag par rab tu bstan na, sems can gang gis kyang de bzhin
gshegs pa'i ye shes de kun shes par mi 'gyur bas, de bzhin gshegs
pas gtsub shing gi gtam gyis ye shes de bstan te, ye shes de ni
yi ge med pa'o, ,lha'i bus smras pa, 'jam dpal gtsub shing gi

gtam de gang, 'jam dpal gyis smras pa, lha'i bu gang ci yang
rung, sdom pa dang, yo byad bsnyungs pa'i gtam dang, pha rol tu
phyin pa la sbyor ba'i gtam dang, byang chub kyi phyogs kyi chos
la 'jug pa'i gtam 'di ni gtsub shing gi gtam zhes bya'o, ,lha'i
bus smras

pa; 'jam dpal gtsub shing gi gtam ma yin pa'i gtam gang, 'jam
dpal gyis smras pa, lha'i bu gtam gang skye ba dang, 'jig pa
dang, gnas pa'i gtam ma yin pa dang, 'dren pa dang, sel ba'i gtam
ma yin pa dang, gtam gang kun nas nyon mongs pa yongs su brjod

pa'i gtam ma yin pa dang, rnam par byang ba'i phan yon gyi gtam
ma yin pa dang, gtam gang 'khor ba la yid 'byung bar bya ba'i
gtam ma yin pa dang, mya ngan las 'das pa la mngon par dga' bar
bya ba ma yin pa'i gtam dang, gtam gang yongs su shes par bya
ba'i phyir ma yin, spang

@200a *, ,bar bya ba'i phyir ma yin, bsgom par bya ba'i phyir ma
yin, mngon sum du bya ba'i phyir ma yin pa dang, gtam gang thob
par bya ba'i phyir ma yin, mngon par rtogs par bya ba'i phyir ma
yin pa 'di ni lha'i bu dag snying po yod pa'i gtam mo zhes gsungs
so, ,chos

thams cad dmigs su med cing sems pa med pa, rin po che bsags pa
bstan pa'i mdo las kyang, de bzhin gshegs pas 'jam dpal la bka'
stsal pa, 'jam dpal bsam gyis mi khyab pa'i dbyings, bsam gyis mi
khyab pa'i zhes bya ba la bsam gyis mi khyab pa'i

dbyings zhes bya ba de gang yin, 'jam dpal gyis gsol pa, bcom
ldan 'das bsam gyis mi khyab pa'i dbyings zhes bgyi ba ni,
dbyings gang sems ma mchis pa sems grol bar bgyi ma lags pa, sems
kyis dpag par bgyi ba ma lags pa, bsam pas rab tu

dbye bar bgyi ba ma lags pa lags mod kyi, 'on kyang bcom ldan
'das sems nyid bsam gyis mi khyab pa'i dbyings lags so, ,de ci'i
slad du zhe na, sems la sems ma mchis pa ma lags kyi, sems nyid
sems ma lags pas, sems ni ngo bo nyid kyis ma mchis pa'o, ,

sems ji lta ba bzhin pas, sems ma mchis pa nyid sems ma lags te,
bcom ldan 'das 'di ni bsam gyis mi khyab pa'i dbyings lags so
zhes 'byung ngo, ,yang mdo de nyid las, de bzhin gshegs pas bka'
stsal pa, 'jam dpal khyod kyis 'di ltar bdag gis sems

can gdul lo snyam pa'i go cha ma bgos sam, 'jam dpal gyis gsol
pa, bcom ldan 'das sems can gyi khams ni bri ba'am, gang bar mi
gda' na, de ji ltar sems can rnams 'dul bar 'gyur, yongs su mya
ngan las bzla bar 'gyur, bcom ldan 'das gang dag sems

can gyi khams 'dul ba'i slad du, yang dag par zhugs pa de dag ni,
nam mkha' 'dul bar yang dag par zhugs pa lags so, ,gang dag sems
can 'dul bar sbyor ba, de dag ni byang chub gdul bar 'tshal ba'o,
,bcom ldan 'das chos thams cad ni byang chub lags te, bcom

@200b ldan 'das byang chub ni kun nas nyon mongs pa'am, rnam par
byang ba ma lags so, ,de'i slad du, bcom ldan 'das kyis 'jam dpal
khyod sems can 'dul ba'i phyir yang dag par ma zhugs sam, zhes de
skad bka' stsal te, bcom ldan 'das bdag ni sems can 'dul pa'i
slad

du'am, sems can kun nas nyon mongs par bgyi ba'i slad du yang dag
par ma zhugs so, ,de ci'i slad du zhe na, bcom ldan 'das sems can
zhig mchis na ni, sems can kun nas nyon mongs pa dang, sems can
rnam par byang bas rab tu phye bar yang 'gyur na, bcom ldan 'das

sems can ma mchis pas sems can kun nas nyon mongs pa dang, rnam
par byang bas rab tu phye ba ma lags so, ,bcom ldan 'das de ltar
na rten cing 'brel par 'byung ba dang mi 'gal ba lags so, ,bcom
ldan 'das ma mchis na ni kun nas nyon mongs pa ma lags, rnam par
bya ba ma

lags te, bcom ldan 'das chos thams cad rten cing 'brel bar 'byung
bas ngo bo nyid ma mchis pa'o, bcom ldan 'das gang kun nas nyon
mongs pa'am, rnam par byang ba de ni rten nas 'byung ba'i don te,
ma mchis pa'i don to, ,bcom ldan 'das ma mchis pa'i don ni rten
te 'byung

ba'i don du mkhas pa rnams kyis rtogs te, mkhas pa rnams ni ma
mchis brten de 'byung ba'i don to snyam du de ltar rnam par mi
rtog go, ,gang la rnam par mi rtog pa'i don de la kun nas nyon
mongs pa'am, rnam par byang ba ma mchis so, ,bcom ldan 'das 'di
lta ste, dper na sgyu

ma bgyid pa'am, sgyu ma bgyid pa'i slob mas khang pa brtsegs
pa'am, khang pa brtsegs pa rgyud mo 'bar rab tu 'bar kun tu 'bar
te, me lce mched par gyur pa mngon par sprul pa de la mi la la
zhig 'di ltar bdag gi khang pa brtsegs pa'am, khang pa brtsegs pa
rgyud mo 'bar rab tu 'bar

kun tu rab tu 'bar te, me lce mched par gyur pa dgum par bgyi'o
snyam nas, go cha 'tshal na, bcom ldan 'das mi de 'di ltar bgegs
dang, nyon mongs pa'i skal pa can du mi 'gyur lags sam, bcom ldan
'das kyis bka' stsal pa, 'jam dpal de de bzhin no, ,'jam

@201a *, ,dpal gyis gsol pa, bcom ldan 'das de de lta lags te,
gang sems can gdul ba'i slad du, go cha 'tshal ba de ni bgegs
dang, nyon mongs pa'i skal ba can du 'gyur ba lags so zhes 'byung
ngo, ,yang mdo de nyid las, bcom ldan 'das kyis bka'

stsal pa, 'jam dpal yang dag par so sor rtog pa zhes bya ba de,
chos gang gi tshig bla dags yin, 'jam dpal gyis gsol pa, bcom ldan
'das yang dag par so sor rtog pa zhes bgyi ba ni, so sor rtog pa
dang, chos gang la yang tha dad par yang mi bgyid, gcig tu yang
mi bgyid

de; bcom ldan 'das 'gyur ba ma mchis pas rnam par mi rtog pa'o,
,bcom ldan 'das yang dag par so sor rtog pa zhes bgyi ba 'di ni,
yang dag par so sor rtog pa ma mchis pa'i tshig bla dgas so, ,bcom
ldan 'das yang dag par so sor rtog pa la brten te, bdag ni so
so'i skye

bo'am, 'phags pa nyan thos snyam du de ltar mi sems so, ,de ci'i
slad du zhe na, 'di ltar chos gang so so'i skye bo'am, 'phags par
'gyur ba'i chos de yang dag par rjes su mi mthong ba'i slad du'o,
,bcom ldan 'das yang dag par so sor rtog pa la brten nas, rigs
kyi bu'am, rigs

kyi bu mo chos kyi dbyings kyi tshul gyis de ltar gnas pa lags te,
chos gang la yang mnyam pa nyid du yang mi bgyid, mi mnyam par
yang mi bgyid, so so'i skye bo'i chos ni mi mnyam pa'o zhes rnam
par rtog par mi bgyid, 'phags pa'i chos ni mnyam pa'o zhes rnam
par rtog par mi bgyid do, ,

de ci'i slad du zhe na, 'di ltar dmigs pa gang mnyam pa'am, mi
mnyam par bgyid pa de mi dmigs pa'i slad du'o, ,gang gis mnyam
pa'am, mi mnyam par bgyid pa de yang dge slong de la ma mchis so,
,de ltar rnam par mi rtog pa'i dge slong ni, bdag rnam par mi
rtog go snyam du de ltar 'dzin

pa yang ma mchis so zhes 'byung ngo, ,'phags pa dri ma med par
grags pas bstan pa las kyang, nad kyi gzhi de gang zhe na, 'di
lta ste, lhag par dmigs pa ni gzhi'o, ,lhag par dmigs pa'i gzhi
la, ji tsam du dmigs pa de tsam du nad kyi gzhi'o, ,ci la lhag
par dmigs

@201b she na, khams gsum la lhag par dmigs so, ,lhag par dmigs
pa'i gzhi yongs su shes pa gang zhe na, dmigs pa med cing mi
dmigs pa'o, ,gang mi dmigs pa de ni lhag par mi dmigs pa'o, ,ci
mi dmigs she na, 'di lta ste, bdag tu lta ba dang, pha rol tu lta
ba dang, lta

ba gnyis su mi dmigs te, de bas na mi dmigs pa zhes bya'o zhes
gsungs so, ,yang de nyid las byang chub sems dpa' mthong dgas
smras pa, gzugs nyid stong pa ste, gzugs bshig pas stong pa ma
yin gyi, gzugs kyi rang bzhin stong pa ste, de bzhin du tshor ba
dang, 'du shes dang,

'du byed dang, rnam par shes pa stong pa nyid ces bya ba de ni
gnyis te, rnam par shes pa nyid ni stong pa nyid de, rnam par
shes pa bshig pas stong pa nyid kyi rnam par shes pa'i rang bzhin
stong pa nyid do, ,'di la gang gis len pa'i phung po lnga la de
bzhin du shes shing, de lta bur ye shes kyis rig pa

de ni gnyis su med par 'jug pa'o zhes gsungs so, ,shes rab kyi
pha rol tu phyin pa las, 'phags pa sh'a ri'i bus dris pa, btsun
pa rab 'byor byang chub sems dpa'i shes rab kyi pha rol tu phyin
pa la spyod pa ji ltar thabs la mkhas par rigs par bya, rab 'byor
gyis smras pa, tshe dang ldan pa sha

ra dva [?] ti'i bu byang chub sems dpa' sems dpa' chen po shes rab
kyi pha rol tu phyin pa la spyod pa ni, gzugs la mi spyod, tshor
ba la ma yin, 'du shes la ma yin, 'du byed rnams la ma yin, rnam
par shes pa la ma yin, gzugs kyi mtshan ma la ma yin pa nas, rnam
par shes pa'i bar

gyi mtshan ma la ma yin, gzugs rtag par ma yin, mi rtag par ma
yin, bde bar ma yin, sdug bsngal bar ma yin, bdag tu ma yin, bdag
med par ma yin, zhi bar ma yin, ma zhi bar ma yin, stong par ma
yin, mi stong par ma yin, mtshan mar ma yin, mtshan ma med

par ma yin, smon par ma yin, smon pa med par ma yin, dben par ma
yin, mi dben par yang mi spyod do, ,rnams par shes pa'i bar la
rtag par ma yin, mi rtag par ma yin pa nas, dben par ma yin
zhing, mi dben par yang mi spyod pa'i bar du'o, ,de bzhin du
khams dang, skye

@202a *, ,mched dang, rten cing 'brel par 'byung ba dang, byang
chub kyi phyogs dang, mngon par shes pa dang, pha rol tu phyin pa
dang, stobs dang, mi 'jigs pa dang, so so yang dag par rig pa
dang, sangs rgyas kyi chos ma 'dres pa rnams la yang mi spyod pa
nas, dben

pa'am, mi dben pa zhes bya ba'i bar du yang mi spyod do, ,de ci'i
phyir zhe na, 'di ltar tshe dang ldan pa shar dva ti'i bu gang
gzugs kyi stong pa nyid de, gzugs ma yin la, stong pa nyid las
gzugs gzhan ma yin te, gzugs nyid stong pa nyid la, stong pa nyid
gzugs yin pa nas, rnam par

shes pa nyid stong pa nyid la, stong pa nyid rnam par shes pa'i
bar du'o, ,de bzhin du sangs rgyas kyi chos ma 'dres pa rnams kyi
bar gyi stong pa nyid gang yin pa de dag sangs rgyas rnam ma yin,
stong pa nyid las sangs rgyas kyi chos rnams gzhan pa yang ma yin
te, sangs rgyas kyi chos rnams nyid stong

pa nyid la, stong pa nyid sangs rgyas kyi chos rnams so, ,de ltar
byang chub sems dpa' shes rab kyi pha rol tu phyin pa la spyod pa
ni, thabs la mkhas par rig par bya ste, shes rab kyi pha rol tu
phyin pa la spyod do zhes kyang khams mi len, mi spyod do zhes
kyang khas mi len, spyod kyang spyod la mi spyod kyang

mi spyod do zhes kyang khas mi len, spyod pa yang ma yin mi spyod
pa yang ma yin no zhes kyang khas mi len to, ,de ci'i phyir zhe
na, 'di ltar shes rab kyi pha rol tu phyin pa dngos po med pa'i
ngo bo nyid kyi phyir ro, ,zhes 'byung ngo, ,yang shes rab kyi
pha rol tu phyin pa de nyid las, bcom ldan 'das kyis

bka' stsal pa, koo [?] shi ka 'di la rigs kyi bu'am, rigs kyi bu
mo, shes rab kyi pha rol tu phyin pa ltar bcos pa ston pa yod de,
de la shes rab kyi pha rol tu phyin pa ltar bcos pa ni 'di yin
te, de dag gzugs mi rtag par ston to, ,de bzhin du sdug bsngal ba
dang, bdag med pa dang, mi sdug

par ston to, ,de bzhin du tshor ba dang, 'du shes dang, 'du byed
rnams dang, rnam par shes pa dang, de bzhin du khams dang, skye
mched dang, bsam gtan dang, tshad med pa dang, gzugs med pa dang,
dran pa nye bar gzhag pa dang, yang dag par spong ba dang, rdzu
'phrul gyi rkang

@202b pa dang, dbang po dang, stobs dang, byang chub kyi yan lag
dang, lam dang, stobs dang, mi 'jigs pa dang, so so yang dag par
rig pa dang, sangs rgyas kyi chos ma 'dres pa dang, rnam pa thams
cad mkhyen pa nyid mi rtag pa dang, sdug bsngal ba dang, bdag med
par

ston to, ,gang de ltar spyod pa de shes rab kyi pha rol tu phyin
pa la spyod pa'o zhes de skad ston pa de ni, koo [?] shi ka shes
rab kyi pha rol tu phyin pa ltar bcos pa'o, ,de la shes rab kyi
pha rol tu phyin pa ltar bcos pa ma yin pa gang zhe na, de dag
'di ltar ston te, rigs kyi bu khyod tshur shog, ,shes

rab kyi pha rol tu phyin pa bsgoms la, gzugs nas rnam pa thams
cad mkhyen pa nyid kyi bar la mi rtag pa nyid dang, sdug bsngal
ba dang, bdag med pa dang, mi sdug par yang dag par rjes su mi
lta'o, ,de ci'i phyir zhe na, gzugs ni gzugs kyi ngo bo nyid kyis
stong ste, gzugs kyi ngo

bo nyid gang yin bde dngos po med pa'o, ,gang dngos po med pa de,
shes rab kyi pha rol tu phyin pa'o, ,gang shes rab kyi pha rol tu
phyin pa de la ni, gzugs rtag pa zhe'am, mi rtag pa zhes bya ba
mi dmigs te, de la gzugs nyid kyang mi dmigs na rtag pa'am mi
rtag pa lta ga la yod de,

rnam pa thams cad mkhyen pa nyid kyi bar du de bzhin no, ,gang de
ltar ston pa ni shes rab kyi pha rol tu phyin pa ltar bcos pa ma
yin pa ston pa'o, ,yang 'di skad ston te, rigs kyi bu tshur shog,
,shes rab kyi pha rol tu phyin pa bsgoms la, chos gang las kyang
shin tu ma 'da', chos gang la yang ma

gnas shig, ,de ci'i phyir zhe na, 'di ltar shes rab kyi pha rol
tu phyin pa'i chos gang las shin tu 'da' bya ba'am, gang la gnas
par bya ba'i chos de med pa'i phyir ro, ,'di ltar chos thams cad
ni ngo bo nyid kyis stong pa ste, gang ngo bo nyid kyis stong pa
de dngos po med pa'o, ,gang dngos po

med pa de shes rab kyi pha rol tu phyin pa'o, ,gang shes rab kyi
pha rol tu phyin pa de la ni blang bar bya ba'am, dor bar bya
ba'am, bskyed par bya ba'am, dgag par bya ba'i chos gang yang
med do zhes de ltar nye bar ston pa ni, shes rab kyi pha rol tu
phyin pa ltar bcos pa ma yin par ston pa'o, ,rab 'byor

@203a *, ,gyis gsol ba, bcom ldan 'das ji tsam gyis na, shes rab
kyi pha rol tu phyin pa la dmigs pa lags, ji tsam gyis na mi
dmigs pa lags, bcom ldan 'das kyis bka' stsal pa, ji tsam du na
gnyis po de tsam du dmigs pa'o, ,mi gnyis

pa ni mi dmigs pa'o, ,rab 'byor gyis gsol pa, bcom ldan 'das
gnyis zhes bgyi ba gang lags, bcom ldan 'das kyis bka' stsal pa,
ming dang gzugs nas yid dang chos kyi bar dang, byang chub dang,
sangs rgyas kyi bar ji tsam pa de tsam du gnyis so, ,rab 'byor
gyis

gsol pa, bcom ldan 'das ci dmigs par bgyi ba mi dmigs sam, 'on te
mi dmigs par bgyi ba mi dmigs lags sam, bcom ldan 'das kyis bka'
stsal pa , rab 'byor dmigs par bya ba mi dmigs par bya ba mi
dmigs pa yang ma yin la, mi dmigs par bya ba mi dmigs pa yang ma

yin te, rab 'byor dmigs pa dang mi dmigs pa mnyam pa nyid ni mi
dmigs pa'o zhes 'byung ngo, ,yang der 'phags pa rab 'byor gyis
gsol ba, bcom ldan 'das kyis don dam pa la brten nas, bla na med
pa yang dag par rdzogs pa'i byang chub mngon par rdzogs par sangs
rgyas pa ma

lags sam, bcom ldan 'das kyis bka' stsal pa, ma yin no, ,rab
'byor gyis gsol pa, de las bzlog pa gnas pas sam, bcom ldan 'das
kyis bka' stsal ba, de ni ma yin no, ,rab 'byor gyis gsol pa, gal
te don dam pa la gnas pas kyang ma lags, bzlog

pa la gnas pas kyang mngon par rdzogs par sangs rgyas pa ma lags
na, 'o na de bzhin gshegs pas byang chub mngon par rdzogs par
sangs rgyas pa'am, gcig tu ma gyur lags sam, bcom ldan 'das kyis
bka' stsal pa, rab 'byor mngon par rdzogs par sangs rgyas te,

de yang 'dus byas kyi khams sam 'dus ma byas kyi khams gang la
yang mi gnas pa'o zhes gsungs so, ,yang de nyid las bcom ldan
'das kyis bka' stsal pa, rab 'byor dngos po med pas dngos po med
pa mngon par rdzogs par sangs rgyas par mi nus so, ,rab 'byor
gyis gsol pa,

@203b bcom ldan 'das ci dngos po ma mchis pa mngon par rdzogs par
sangs rgyas par nus lags sam, bcom ldan 'das kyis bka' stsal pa,
rab 'byor de ni mi nus so, ,rab 'byor gyi gsol pa, dngos po ma
mchis pas dngos po ma mchis pa, mngon par rdzogs par sangs

rgyas par nus lags sam, bcom ldan 'das kyis bka' stsal pa, rab
'byor de ni mi so, ,rab 'byor gyi gsol pa, 'o na dngos pos dngos
po mngon par rdzogs par sangs rgyas par nus lags sam, bka' stsal
pa, rab 'byor de ni mi nus so, ,gsol ba bcom ldan 'das 'o na

thob pa ma mchis pa dang, mngon par rtogs pa ma mchis par mi
'gyur lags sam, bka' stsal pa, mngon par rtogs pa yod de, mngon
par sgrub pa bzhi po 'dis ni ma yin no, ,gsol pa bcom ldan 'das
'o na mngon par rtogs pa ci 'dra ba zhig lags, bka' stsal pa,

gang la spros pa 'di dag med pa ste, mngon par rtogs pa ni ma
spros shing, spros pa med pa'o, ,gsol pa, bcom ldan 'das spros pa
gang lags, bka' stsal pa gzugs rtag ces bya ba'am, mi rtag ces
bya ba ni spros pa'o, ,gzugs bde zhes bya ba'am, gzugs sdug

bsngal zhes bya ba dang, bdag ces bya ba dang bdag med ces bya ba
dang, zhi zhes bya ba dang, ma zhi zhes bya ba ni spros pa ste,
de bzhin du chos thams cad kyi bar du gsungs so, ,yang de nyid
las 'byung ba, rab 'byor 'di lta ste, dper na bya 'dab chags bar
snang la rgyu ba sa la mi ltung ste,

nam mkha' bar snang la gnas kyang der mi 'dug cing gnas 'cha' bar
mi byed do, ,rab 'byor de bzhin du byang chub sems dpa' sems dpa'
chen po stong pa nyid dang mtshan ma med pa dang, smon pa med pa
la gnas kyang mngon sum du byed pa gang gis nyan thos dang rang
sangs rgyas kyis sar ltung bar 'gyur

bas; stong pa nyid dang mtshan ma med pa dang smon pa med pa mngon
sum du mi byed do zhes gsungs so,, ,,bam po lnga pa ste tha ma,
sum brgya pa las kyang de bzhin gshegs pas gsungs te, rab 'byor
'di ji snyam du sems, de bzhin gshegs pas, bla na med pa

@204a *, ,yang dag par rdzogs pa'i byang chub gang yang mngon par
rdzogs par sangs rgyas sam, de bzhin gshegs pas chos gang yang
bstan tam, rab 'byor gyis gsol ba, ji ltar bcom ldan 'das kyis
gsungs pa'i don bdag gis 'tshal ba ltar na, de bzhin

gshegs pas gang bla na med pa yang dag par rdzogs pa'i byang chub
tu mngon par rdzogs par sangs rgyas pa'i chos de gang yang ma
mchis so, ,de bzhin gshegs pas gang bstan pa'i chos de gang yang
ma mchis so, ,de ci'i slad du zhe na, gang de bzhin gshegs pas
chos bstan pa de ni gzung du ma

mchis brjod du ma mchis te de ni chos ma lags chos ma mchis pa
yang ma lags so, ,de ci'i slad du zhe na, 'phags pa'i gang zag
rnams ni, 'dus ma byas kyis rab tu phye ba'o zhes gsungs so, ,de
bzhin gshegs pas 'dul ba'i dbang gis theg pa chen po'i sgo sna
tshogs nye bar ston pas, ,

chos nyid zab mo 'di ston te, ji ltar lang kar gshegs pa las, blo
gros chen pos zhus pa, bcom ldan 'das kyis mdo gzhan brjod pa
las, de bzhin gshegs pa'i snying po gsungs pa de, bcom ldan 'das
kyis rang bzhin gyis 'od gsal bar rnam par dag pas thog ma nas
rnam par

dag pa nyid mtshan sum cu rtsa gnyis ldan pa sems can thams cad
lus kyi nang na mchis par brjod do, ,bcom ldan 'das rin po che
rin thang chen po gos dri ma can gyis yongs su dkris pa ltar
phung po dang, khams dang, skye mched kyi gos kyis yongs su dkris
pa 'dod chags dang zhe snga sdang dang gti

mug gis zil gyis non pa yongs su rtog pa'i dri mas dri ma can du
gyur pa, rtag pa brtan pa ther zug par ni brjod na, bcom ldan
'das de bzhin gshegs pa'i snying po smra ba 'di mi stegs byed kyi
bdag tu smra ba dang, ji ltar mi 'dra ba lags, bcom ldan 'das mu
stegs byed rnams kyang rtag pa

byed pa yon tan med pa khyab pa mi 'jigs pa'o zhes bdag tu smra
ba ston par bgyid do, ,bcom ldan 'das kyis bka' stsal pa, blo
gros chen po nga'i de bzhin gshegs pa'i snying po bstan pa ni mu
stegs byed kyi bdag tu smra ba dang mtshungs pa ma yin te, blo
gros chen po de bzhin gshegs pa dgra bcom

@204b pa yang dag par rdzogs pa'i sangs rgyas rnams ni stong pa
nyid dang yang dag pa'i mtha' dang mya ngan las 'das pa dang, ma
skyes pa dang, mtshan ma med pa dang, smon pa med pa la sogs pa'i
tshig gi don rnams la de bzhin gshegs pa'i snying por bstan par
byas nas, byis pa rnams bdag med pas

'jig par 'gyur ba'i gnas rnam par spang ba'i don du de bzhin
gshegs pa'i snying po'i sgo bstan pas rnam par mi rtog pa'i gnas
snang ba med pa'i spyod yul ston te, 'di la blo gros chen po ma
'ongs pa dang da ltar byung ba'i byang chub sems dpa' sems dpa'
chen po rnams kyis bdag tu mngon par zhen par mi

bya'o, ,blo gros chen po dper na, rdza mkhan ni 'jim pa'i rdul
gyi phung po gcig las lag pa dang bzo dang la gzungs dang, chu
dang srad bu dang nan tan dang ldan pa las, snod rnam pa sna
tshogs byed do, ,blo gros chen po de bzhin du de bzhin gshegs pa
rnams kyang chos la bdag med pa rnam par rtog

pa'i mtshan nyid thams cad rnam par log pa'i de bzhin nyid shes
rab dang, thabs la mkhas pa dang ldan pa sna tshogs kyis de bzhin
gshegs pa'i snying por bstan pa'am, bdag med par bstan pas kyang
rung ste rdza mkhan bzhin du tshig dang yi ge'i rnam grangs rnam
pa sna tshogs kyis ston te des na de'i phyir blo

gros chen po de bzhin gshegs pa'i snying po bstan pa mu stegs
byed kyi bdag tu smra ba bstan pa dang mi 'dra'o, ,blo gros chen
po de ltar de bzhin gshegs pa rnams mu stegs byed bdag tu smra ba
la mngon par zhen pa rnams drang ba'i phyir de bzhin gshegs pa'i
snying po bstan pas de bzhin gshegs pa'i snying po

ston te, yang dag pa ma yin pa'i bdag tu rnam par rtog pa'i lta
bar ltung ba'i bsam pa can dag rnam par thar pa gsum gyi spyod
yul la gnas pa'i bsam pa dang ldan pas myur du bla na med pas
yang dag par rdzogs pa'i byang chub mngon par rdzogs par 'tshang
rgya bar ji ltar 'gyur zhes te, blo gros chen po de'i don du de

bzhin gshegs pa dgra bcom pa yang dag par rdzogs pa'i sangs rgyas
rnams de bzhin gshegs pa'i snying po ston par mdzad do, ,de lta
bas na 'di ni mu stegs byed bdag tu smra ba dang mtshungs pa ma
yin no, ,blo gros chen po de bas na mu stegs byed kyi lta ba rnam
par bzlog pa'i phyir, de bzhin gshegs

@205a *, ,pa'i snying po bdag med pa'i rjes su 'jug par bya'o,
,'di lta ste, chos stong pa nyid dang skye ba med pa dang, gnyis
ma yin pa dang rang bzhin med par bstan pa 'di ni byang chub sems
dpa' rnams kyi grub pa'i mtha' bla na med pa'o, ,chos zab mo
bstan pa 'di yongs su bzung

bas theg pa chen po'i mdo sde thams cad yongs su bzung ba yin te,
'di ltar chos zab mo bstan pa 'di ni mdo sde thams cad kyi nang
du 'dus so zhes gsungs so, ,yang bcom ldan 'das kyis lang kar
gshegs pa de nyid las bka' stsal pa, blo gros chen po stong pa
nyid dang skye ba med pa dang gnyis

ma yin pa dang rang bzhin med pa'i mtshan nyid ni sangs rgyas
thams cad kyi mdo sde'i nang du 'dus so zhes gsungs so, ,zla ba
sgron ma'i mdo'i tshigs su bcad pa las kyang, 'jig rten khams ni
stong dag tu, ,ngas ni mdo sde gang bshad pa, ,tshig 'bru tha dad
don gcig ste, ,thams cad brjod

par nus ma yin, ,tshig gcig rnam par bsgoms na ni, ,de dag thams
cad bsgom par 'gyur, ,sangs rgyas ji snyed thams cad kyis, ,chos
rnams mang po rab bshad pa, ,chos rnams thams cad stong pa nyid,
,mi gang don la mkhas pa dag ,tshig 'di bslabs par gyur pa la, ,

sangs rgyas chos rnams dkon ma yin, ,zhes gsungs so, ,chos zab mo
la mos pas, bsod nams thams cad bsdus pa yin te, sangs rgyas sum
grub kyi bar du 'jig rten pa dang, 'jig rten las 'das pa'i phun
sum tshogs pa thams cad 'grub par 'gyur te, khye'u rin po ches

byin pa'i mdo las 'byung ba, 'jam dpal byang chub sems dpa' thabs
la mkhas pa dang bral bas bskal pa brgya stong du pha rol tu
phyin pa drug la spyad pa bas gang gis chos kyi rnam grangs 'di
the tshom dang bcas pas nyan pa'i bsod nams mang du bskyed na,
gang the tshom

med par nyan pa lta ci smos, yang yi ge bris nas lung 'bogs pa
dang, 'chang ba dang gzhan dag la yang rgya cher rab tu ston pa
lta ci smos zhes gsungs so, ,rdo rje gcod pa las kyang, bcom ldan
'das kyis bka' stsal pa, rab 'byor 'di ji snyam du sems, gang
g'a'i klung gi bye ma ji snyed

@205b pa gang g'a'i klung yang de snyed du gyur na, gang de dag
gi bye mar gyur pa de mang ba yin nam, rab 'byor gyis gsol pa,
bcom ldan 'das gang g'a'i klung du gyur pa de dag nyid kyang mang
ba lags na de dag gi bye ma lta smos kyang ci dgos, bcom ldan
'das kyis bka' stsal pa, rab 'byor khyod la

bsgo'o, ,khyod kyis khong du chud par bya'o, ,gang g'a'i de dag
gi bye ma ji snyed pa de snyed kyi 'jig rten gyi khams skyes pa
'am, bud med la las rin po che sna bdun gyis rab tu bkang ste, de
bzhin gshegs pa la sbyin pa byin na skyes pa'am bud med de gzhi
de las bsod nams mang du bskyed dam,

rab 'byor gyis gsol pa, bcom ldan 'das mang lags so, ,bde bar
gshegs pa mang lags so, ,bcom ldan 'das kyis bka' stsal pa, gang
zhig chos kyi rnam grangs 'di las tha na tshig tha na tshig bzhi
pa'i tshigs su pa tsam bzung ste, gzhan dag la yang bstan na, de
bas

bsod nams ches mang du bskyed do zhes gsungs so, ,tshangs pas zhus
pa las kyang, de bzhin gshegs pas gsungs te, grogs po dag rigs
kyi bu'am rigs kyi bu mo bsod nams 'dod pas de bzhin du rnyed pa
dad gzugs dang longs spyod dang g-yog 'khor dang chos kyi dbang

phyug dang lha dang mi'i phun sum tshogs pa'i bar thams cad 'dod
pas chos kyi rnam grangs 'di mnyan par bya mos par bya gzung bar
bya'o zhes gsungs so, ,shes rab kyi pha rol tu phyin pa las sh'a
ri'i bus gsol ba, bcom ldan 'das gang shes rab kyi pha rol tu
phyin pa bstan pa 'di thos nas mos

pa'i sems can de dag byang chub tu ngas par 'gyur ba lags so,
,byams pas gsol pa, bcom ldan 'das gang shes rab kyi pha rol tu
phyin pa bstan pa 'di thos nas mos pa'i byang chub sems dpa' de
dag ni byang chub la nye bar gyur pa lags so, ,'jam dpal gyis
gsol pa, bcom ldan

'das gang shes rab kyi pha rol tu phyin pa bstan pa 'di thos nas
mos pa'i byang chub sems dpa' de dag ni, sangs rgyas nyid du lta
bar bgyid do zhes 'byung ngo, ,chos zab mo la mos pa 'di ltung ba
dang 'gyod pa thams cad sel ba dang, las kyi sgrib pa thams cad
rnam par sbyong bar 'gyur te, de

@206a *, ,bzhin gshegs pa'i mdzod kyi mdo las 'byung ba, 'od
srungs 'di lta ste, pha yang yin la rang sangs rgyas kyang yin pa
de'i srog bcad na de ni srog bcad pa'i nang na chen po'o, ,'di
lta ste, dkon mchog gsum gyi dkor rku ba 'di ni ma byin par len
pa'i nang na chen po'o, ,

'di lta ste, ma yang yin la dgra bcom ma yang yin pa de la log
par spyad pa de ni 'dod pa la log par g-yem pa rnams kyi nang na
chen po'o, ,'di lta ste, de bzhin gshegs pa la skur ba 'debs pa
'di ni brdzun du smra ba'i nang na chen po'o, ,'di lta ste,
'phags pa'i dge 'dun la mi snyan

pa brjod pa 'di ni phra ma'i nang na chen po'o, ,'di lta ste,
'phags pa rnams la co 'dri ba 'di ni tshig rtsub po'i nang na chen
po'o, ,'di lta ste, chos 'dod pa rnams la rnam par g-yeng bar
byed pa 'di ni tshig kyal ba rnams kyi nang na chen po'o, ,'di lta
ste, mtshams med pa byed par shom pa 'di

ni gnod sems kyi nang na chen po'o, ,'di lta ste, yang dag par
song ba dang yang dag par zhugs pa rnams kyi rnyed pa 'phrog pa'i
sems 'di ni brnab sems kyi nang na chen po'o, ,'di lta ste, lta
bas gzings pa 'di ni log pa'i lta ba'i nang na chen po'o, ,'od
srungs mi dge ba bcu'i

las kyi lam 'di dag thams cad ni kha na ma tho ba chen po dang
bcas pa'o, ,'od srungs gal te sems can gcig cig mi dge ba bcu'i
las kyi lam kha na ma tho ba chen po dang bcas pa 'di dag dang
ldan par gyur la de yang de bzhin gshegs pas rgyu dang rkyen du
ldan pa'i chos bstan pa la 'jug ste

'di la gang byed pa'am gang tshor bar byed pa'i bdag gam, sems
can nam srog gam gang zag gang yang med do, ,zhes de ltar ma byas
par mngon par 'dus ma byas pa med pa sgyu ma'i chos nyid kun nas
nyon mongs pa med pa rang bzhin gyis 'od gsal ba'i chos thams cad
la 'jug cing, chos

thams cad thog ma nas dag par mngon par dad pa dang, mos pa'i
sems can de ngan song du 'gro zhes nga mi smra'o, ,de ci'i phyir
zhe na, nyon mongs pa rnams kyi phung po dngos po med de nyon
mongs pa thams cad skyes nas 'jig cing 'ju'o, ,rgyu dang rkyen
tshogs pa'i 'du 'phrod las skye ste skyes

@206b ma thag tu 'gag go, ,gang sems skye ba'i 'jig pa de nyid
nyon mongs pa thams cad kyi 'jig pa ste, gang de ltar mos pa de
la ltung ba gang yang med cing ltung ba'i gnas med de gnas ma yin
zhing skabs med do, ,gang gi sgrib pa med pa la ltung ba gnas pa
de ni gnas ma yin no zhes gsungs

so; ,bdud btul ba'i le'u las kyang, 'dul ba 'dzin pa nye ba 'khor
gyis dris pa, sdig can ji ltar na dge slong 'dul ba 'dzin pa yin,
bdud kyis smras pa, btsun pa nye ba 'khor dge slong gis nam chos
thams cad shin tu dul bar shes te, nyes pa rnams kyi thog ma'i
sngon

gyi mtha' yang dben pa'i mthar shes, nyes pa byung ba rnams kyi
'gyod pa yang sel cing brtan por mi byed de, de dag la gang gis
mtshams med pa rnams kyang rnam par gnon na, cho ga dang tshul
khrims la log par zhugs pa, phran tshegs lta smos kyang ci dgos pa
de lta bu'i chos kyi tshul gyi

rnam pa yang nye bar bsgrub nyon mongs pa 'dul ba la yang mkhas
glo bur du nyon mongs pa rnams la yang kun nas nyon mongs par
gyur pa ma yin pa dang, 'byung bar 'du shes pa nyon mongs pa nang
du yang ma bton phyi rol du yang ma yin gnyi ga med par yang ma
yin te, nyon mongs pa khong du chud pa nyid nyon

mongs pa med par shes shing nyon mongs pa yang mi sel nyon mongs
pa med pa yang mi sgrub nyon mongs pa thams cad kyang sprin dang
char sprin 'dra bar shes te, ye shes dang lhag mthong gi rlung
gis gtor nas phyogs dang yul du 'gro ba yang med gnas pa yang med
pa dang nyon mongs pa rnams ni chu zla dang 'dra

ste; yongs su rtog pa'i gzugs brnyan gyi bzhin nye bar ston pa
dang, nyon mongs pa rnams ni mun pa'i spyod yul te, shes rab kyi
sgron mas mi snang bar byed pa dang, nyon mongs pa rnams ni rkun
po dang mkha' 'gro ma dang gnod sbyin dang, srin po dang 'dra
ste, tshul bzhin yid la byed pas

brtags na, gnas pa ma yin pa dang nyon mongs pa rnams ni glags
tshol ba ste tshul bzhin ma yin pa yid la byed pas 'phel ba dang
stong pa nyid dang mtshan ma med pa dang, smon pa med pa'i shes
pas yid la 'jug par mi byed par sus nyon mongs pa rnams 'di 'dra
bar shes te, sems can nyon mongs

@207a *, ,pas kun nas nyon mongs par gyur pa rnams la snying rje
zhing bdag med pa dang, sems can med pa mngon sum du gyur pa ni
'dul ba 'dzin pa yang dag pa zhes bya'o zhes 'byung ngo, ,'phags
pa ma skyes dgra'i mdo las kyang, bcom ldan 'das kyis bka' stsal
pa,

kun dga' bo khyod la bsgo'o, ,khyod kyis khong du chud par bya'o,
,gal te mtshams med pa byed pas dam pa'i chos kyi rnam grangs 'di
thos nas 'jug cing mos na de'i las de las kyi sgrib pa yin no
zhes nga mi smra'o zhes gsungs so, ,'di ni chos zab mo la mos
pa'i phan yon mdor brjod pa yin te,

rgyas par ni theg pa chen po'i mdo sde de dang de dag las mnyan
par bya'o, ,byang chub sems dpa' thabs la mkhas pa dang bral bar
chos nyid zab mo la sbyor bar mi bya ste, 'di ltar thabs dang
shes rab zung du 'brel pa ni, byang chub sems dpa' rnams kyi
sbyor ba yang dag pa'o, ,'di skad du dri ma med

par grags pas bstan pa las kyang 'byung ste, thabs med pas zin
pa'i shes rab bcings pa gang zhe na, 'di lta ste, stong pa nyid
dang mtshan ma med pa dang, smon pa med pa la yang nges par rtog
cing, mtshan dang dpe byad bzang po dang sangs rgyas kyi zhing gi
rgyan dang, sems can yongs su smin par

bya ba la nges par mi rtog pa 'di ni thabs med pas zin pa'i shes
rab ste bcings pa'o, ,thabs kyis zin pa'i shes rab grol ba gang
zhe na, 'di lta ste, mtshan dang dpe byad bzang po dang sangs
rgyas kyi zhing gi rgyan dang, sems can yongs su smin par bya ba
la, sems nges par rtog cing stong pa nyid dang

mtshan ma med pa dang smon pa med pa yang 'dris par byed la, yongs
su mi skyo ba 'di ni thabs kyis zin pa'i shes rab ste grol ba'o,
,shes rab kyis ma zin pa'i thabs bcings pa gang zhe na, 'di lta
ste, lta ba thams cad dang nyon mongs pa kun nas ldang ba dang
bag la nyal ba dang rjes su chags pa dang khong khro ba

la gnas te, dge ba'i rtsa ba brtsams pa thams cad byang chub tu
mi bsngo ba 'di ni shes rab kyis ma zin pa'i thabs te, bcings
pa'o, ,shes rab kyis zin pa'i thabs grol ba gang zhe na, 'di lta
ste, lta ba thams cad dang nyon mongs pa kun nas ldang ba dang
bag la nyal dang rjes su chags pa dang khong khro ba

@207b spangs pas, dge ba'i rtsa ba brtsams pa thams cad byang
chub tu yongs su bsngos la des kyang mi snyems pa de ni shes rab
kyis zin pa'i thabs te grol ba'o, ,zhes gsungs so thabs dang shes
rab tu ldan pa 'di dag thams cad ni byang chub sems dpa'i spyod
yul lo byang chub sems dpa'i spyod yul

gang zhe na, de nyid las 'byung ba, gang so so'i skye bo'i spyod
yul yang ma yin, 'phags pa'i spyod yul yang ma yin pa 'di ni
byang chub sems dpa'i spyod yul lo, ,gang 'khor ba yang spyod yul
la nyon mongs pa yang spyod yul ma yin pa dang, gang mya ngan las
'das par rtog pa yang spyod

yul la shin tu mya ngan las 'das pa yang spyod yul ma yin pa
dang, gang bden pa bzhi'i ye shes kyang spyod yul la dus ma yin
par bden pa'i rtog par byed pa yang spyod yul ma yin pa dang,
gang nang du so sor rtog pa yang spyod yul la bsams bzhin du srid
par skye ba yongs su 'dzin pa yang

spyod yul ba dang, gang mi skye bar rab tu rtog pa yang spyod yul
la nges par 'gyur ba la 'jug pa yang spyod yul ma yin pa dang,
gang sems can thams cad kyi 'du 'dzi yang spyod yul la nyon mongs
pa'i bag la nyal yang spyod yul ma yin pa dang, gang stong pa
nyid kyang spyod yul la rnam pa thams

cad du yon tan yongs su tshol ba la yang spyod yul ba dang, gang
mngon par 'du mi byed pa yag spyod yul la dge ba'i rtsa ba thams
cad mngon par 'du byed pa rgyun mi gcod pa yang spyod yul ba
dang, gang zhi gnas dang lhag mthong gi chos thams cad yongs su
tshol ba yang spyod yul la shin tu zhi bar

mi ltung ba yang spyod yul ba dang, gang chos kyi 'khor lo rab tu
bskor ba dang, gang yongs su mya ngan las 'das pa chen po ston pa
yang spyod yul la byang chub sems dpa'i spyod pa mi gtong ba yang
spyod yul la 'di ni byang chub sems dpa'i spyod yul lo zhes
gsungs so, ,bdud 'dul ba'i mdo

las kyang, lha'i bu gzhan yang byang chub sems dpa' rnams kyi
sbyor ba yang dag pa yang dag phul ni gang, shes rab kyi shes pas
brtson pa yang med la thabs kyi shes pas dge ba'i chos thams cad
sdud pa la yang sbyor ba dang, shes rab kyi shes pas bdag med pa
dang, sems can med pa dang,

@208a *, ,srog med pa dang, gso ba po med pa dang, gang zag med
par yang sbyor la thabs kyi shes pas sems can thams cad yongs su
smin par byed par yang sbyor ba dang, shes rab kyi shes pas chos
thams cad blang ba med pa dang dor ba med pa yang sbyor la, thabs
kyi shes pas chos

thams cad yongs su 'dzin par yang sbyor ba dang, shes rab kyi
shes pas sangs rgyas thams cad dang chos kyi dbyings dbyer med
par yang sbyor la thabs kyi shes pas sangs rgyas thams cad la bla
mar bya ba dang, gus par bya ba dang, mchod par bya ba dang, rim
gro byed par yang sbyor ba dang, shes rab kyi

shes pas sangs rgyas kyi zhing thams cad nam mkha'i zhing du yang
sbyor la thabs kyi shes pas sangs rgyas kyi zhing gi yon tan bkod
pa yongs su sbyong ba'i rgyan la yang sbyor ba dang, shes rab kyi
shes pas 'phags pa thams cad 'dus ma byas kyis rab tu phye bar
yang sbyor la, thabs kyi shes pas

'phags pa thams cad la bla ma dang gus pa dang rim gro byed par
yang sbyor ba dang, shes rab kyi shes pas, sangs rgyas kyi sku
zag pa med par so sor rtog par yang sbyor la, thabs kyi shes pas
mtshan dang dpe byad bzang po dang rgyan la yang sbyor ba dang,
shes rab kyi shes pas 'du byed thams cad ma

skyes pa dang ma byung bar yang so sor rtog par yang sbyor la,
thabs kyi shes pas bsams bzhin du srid par skye ba yongs su 'dzin
pa la yang sbyor ba'o zhes gsungs so, ,'phags pa blo gros mi zad
pas bstan pa las kyang, de la byang chub sems dpa'i thabs ni
gang, shes rab mngon par sgrub pa ni gang

zhe na; gang snyoms par 'jug pa na sems can la lta bas snying rje
chen po'i dmigs pa la sems 'dogs pa 'di ni de'i thabs so, ,gang
zhi zhing rab tu zhi ba la snyoms par 'jug pa 'di ni de'i shes
rab bo, ,gang snyoms par 'jug pa na snying rje chen po dang sangs
rgyas kyi ye shes la ston pa 'di ni de'i thabs

so; ,gang ci la yang mi gnas par bsam gtan byed pa 'di ni de'i
shes rab bo, ,gang snyoms par 'jug pa na chos thams cad yongs su
'dzin pa la lta ba 'di ni de'i thabs so, ,gang chos kyi dbyings
dbyer med par bsam gtan byed pa 'di ni de'i shes rab bo, ,gang
snyoms par 'jug pa na sangs rgyas

@208b kyi sku'i rgyan mngon du byed pa 'di ni de'i thabs so,
,gang chos kyi sku gnas pas bsam gtan byed pa 'di ni de'i shes
rab bo zhes gsungs so, ,'phags pa dri ma med par grags pas bstan
pa las kyang, byams pa byang chub sems dpa' rnams kyi phyag rgya
ni 'di gnyis te, 'di gnyis gang

zhe na tshig dang 'bru sna tshogs la dad pa'i phyag rgya dang, chos
kyi tshul zab mos mi skrag cing yang dag pa ji lta ba bzhin du
'bab pa dang, 'jug pa'i phyag rgya ste, phyag rgya de gnyis ni
byang chub sems dpa' rnams kyi phyag rgya'o, ,de la byang chub
sems dpa' gang sems tshig dang 'bru sna tshogs la dad cing lhur

byed pa de dag ni las dang po pa'o, ,gang dag mdo sde zab mo ma
gos pa phrugs dang snrel zhi'i rgyud kyi tshig dang rim pa rab tu
dbye ba 'di 'don pa dang, nyan pa dang mos pa dang ston par 'gyur
ba'i byang chub sems dpa' de dag ni yun ring po nas tshangs par
spyod pa spyad par rig par bya'o, ,las dang po ba'i byang

chub sems dpa' ni rgyu gnyis kyis bdag la rma 'byin te, chos zab
mo la nges par sems par mi 'gyur ro, ,gnyis gang zhe na sngon ma
thos pa'i mdo sde zab mo thos na skrag cing the tshom du gyur nas
rjes su yi rnag bar mi byed kyi steng du, 'di lta bu bdag cag gi
sngon ma thos na de dag gang nas 'ong

zhes spong bar byed pa dang, rigs kyi bu gang dag mdo sde zab mo
'di 'dzin pa dang, chos zab mo'i snod du gyur pa dang chos zab mo
ston pa de dag la mi bsten mi 'grogs bsnyen bkur mi byed cing de
dag la bsti stang mi byed par 'gyur te, bar bar du de dag la mi
snyan pa yang brjod pa'o, ,rgyu gnyis kyis

chos zab mo la mos pa'i byang chub sems dpa' bdag nyid la rma
'byin te, mi skye ba'i chos la yang bzod pa myur du thob par mi
'gyur ro, ,gnyis gang zhe na, las dang po pa spyad nas ring por
ma lon pa'i byang chub sems dpa' rnams la brnyas shing khyad du
gsod de, 'dzin du mi 'jug mi byed mi ston

pa dang, gang zab mo la mos pa'i bslab pa la ri mo mi byed cing,
'jig rten gyi zang zing gi sbyin pas ni sems can la phan 'dogs
shing chos kyi sbyin pas ma yin te rgyu gnyis po dag go zhes
gsungs so, ,gang sangs rgyas dang byang chub sems dpa'i che ba
nyid rgya chen po la 'jug pa'i sems

@209a *, ,can de dag ni shin tu rnyed par dka'o, ,sangs rgyas
dang byang chub sems dpa'i che ba nyid rgya chen po gang zhe na,
'phags pa dri ma med par grags pas bstan pa las 'byung ba, btsun
pa 'od srungs chen po phyogs bcu'i 'jig rten gyi khams dpag tu
med pa na byang chub sems

dpa' la slong ba gang gis lag pa'am, rkang pa'am, rna ba'am,
sna'am, khrag gam, rgyus pa'am, rus pa'am, rkang ngam, mig gam,
ro stod dam, mgo'am, yan lag dang nying lag gam, rgyal po'i srid
dam, yul 'khor dang, ljongs sam chung ma dang, bu

pho dang, bu mo dang, bran pho dang, bran mo dang, rta dang ba
lang dang, shing rta dang, bzhon pa'am, gser dang, dngul dang,
nor bu dang, mu tig dang, man shel dang, bye ru dang, beed'urya
dang, nor bu rin po che rnams kyang rung, bza' ba dang, btung ba
dang, bro ba rnams sam,

gos rnams nyam nga bar byas te, slong ba de dag thams cad kyang
phal cher bsam gyis mi khyab pa'i rnam par thar pa la gnas pa'i
byang chub sems dpa' rnams te, thabs la mkhas pas lhag pa'i bsam
pa brtan pa 'di dag ston to, ,de ci'i phyir zhe na, btsun pa 'od
srungs chen po byang,

chub sems dpa' rnams ni dka' thub drag pas na de lta bur ston te,
go skabs ma phye bar byang chub sems dpa' la nyam nga ba byed
pa'i mthu skye bo phal po che la med do, ,go skabs ma phye bar
sad pa'am, slong bar yang mi nus so, ,btsun pa 'od srungs chen po
'di lta ste dper na, ba lang glang po che'i

khur theg pa ni bong bus bzod par mi nus te, de bzhin du btsun pa
'od srungs chen po byang chub sems dpa' ma yin pas byang chub
sems dpa' la nyam nga bar byed mi nus kyis byang chub sems dpa'
nyid byang chub sems dpa' la nyam nga bar byed de, byang chub
sems dpa' nyam nga bar byas pa byang chub sems

dpas bzod do zhes gsungs so, ,de skad du 'phags pa sdong po bkod
pa'i mdo las kyang byang chub sems dpa' chos kyi dbyings kyi smon
lam gyi gzhi rab tu rtog pa zhes bya ba, de bzhin gshegs pa ye
shes kyi dkyil 'khor du snang ba'i dbyings kyi sangs rgyas kyi
zhing, sangs rgyas kyi rigs mi zad pa ston pa nas

@209b 'ongs te, bcom ldan 'das sh'akya thub pa'i spyan sngar
byang chub sems dpa'i mthu rab tu bstan pa 'di lta ste, mtshan
dang dpe byad bzang po thams cad dang, spu'i rtse mo thams cad
dang, lus thams cad dang, yan lag dang, nying lag thams cad dang,
tshig gi lam thams cad dang, gos

dang smad g-yogs thams cad nas, byang chub sems dpa'i 'khor thams
cad dang, bdag dang bcom ldan 'das rnam par snang mdzad dang
sngon gyi mtha'i mur thug pa'i de bzhin gshegs pa 'das pa thams
cad dang, phyi ma'i mtha'i mur thug pa'i de bzhin gshegs pa lung
bstan pa dang, lung

ma bstan pa ma byon pa thams cad dang, da ltar byung ba'i phyogs
bcu'i sangs rgyas kyi zhing rab 'byam thams cad na bzhugs pa
rnams kyi sngon gyi sbyin pa'i pha rol tu phyin pa dang ldan pa'i
sngon gyi sbyor ba rgya mtsho dang, len pa dang, sbyin pa'i dngos
po thams cad kyi gzugs brnyan dang mtshan dang dpe byad

bzang po dang, spu'i rtse mo dang, lus thams cad dang, yan lag
dang nying lag dang, tshig gi lam dang, gos dang smad g-yogs thams
cad la rab tu snang bar gyur par rnam par bstan pa dang, tshul
khrims kyi pha rol tu phyin pa thams cad dang ldan pa'i sngon gyi
sbyor ba rgya mtsho dag kyang rab tu

snang bar yongs su bstan pa dang bzod pa'i pha rol tu phyin pa
dang ldan pa'i yan lag dang nying lag thams cad mthun par ra tu
bstan pa dang ldan pa'i sngon gyi sbyor ba rgya mtsho rab tu snang
bar gyur pa yongs su bstan pa dang, byang chub sems dpa' thams
cad kyi brtson 'grus dang, drag shul dang, rnam

par gnon pa dang ldan pa'i sngon gyi sbyor ba rgya mtsho rab tu
snang bar gyur pa yongs su bstan pa dang, de bzhin gshegs pa
thams cad kyi bsam gtan gyi rgya mtsho yongs su tshol zhing rab tu
sgrub pa dang ldan pa'i sngon gyi sbyor ba'i rgya mtsho rab tu
snang bar gyur pa yongs su bstan pa dang, de bzhin gshegs pa

thams cad kyi chos kyi 'khor lo bskor ba'i tshul yongs su sgrub
cing chos yongs su tshol ba dang ldan pa dang, bdog pa thams cad
yongs su gtong zhing rtsol ba chen po'i lus dang ngo bo gzugs
brnyan rnam par rig par bya bas sngon gyi sbyor ba rgya mtsho rab
tu snang bar gyur pa yongs su bstan pa dang,

@210a *, ,de bzhin gshegs pa thams cad mthong zhing dga' ba dang,
byang chub sems dpa' thams cad kyi lam la 'gro ba thams cad mngon
par mos par byed pa dang ldan pa'i sngon gyi sbyor ba rgya mtsho
rab tu snang bar gyur pa yongs su bstan pa dang, byang chub sems
dpa'

thams cad kyi sngon gyi smon lam rgya mtsho mngon par sgrub pa'i
sgo yongs su dag pa dang ldan pa'i sngon gyi sbyor ba rgya mtsho
rab tu snang bar gyur pa yongs su bstan pa dang, byang chub sems
dpa' [?] thams cad kyi stobs kyi pha rol tu phyin pa rab tu grub pa
dang, rnam par mnan pa dang rnam par dag par byas

pa dang ldan pa'i sngon gyi sbyor ba rgya mtsho rab tu snang bar
gyur pa yongs su bstan pa dang, chos kyi dbyings rgya chen po
rnam par 'phrul pa thams cad kyi sprin gyis rgyas par bkang ste,
byang chub sems dpa' thams cad kyi ye shes kyi dkyil 'khor dang
ldan pa'i sngon gyi sbyor ba rgya mtsho rab tu snang bar

gyur pa yongs su bstan par byed cing, mi mjed kyi 'jig rten gyi
khams gang na ba der lhags nas, bcom ldan 'das ga la ba der dong
ste 'khor dang bcas pas, bcom ldan 'das la phyag 'tshal nas, steng
gi phyogs su bsten te, rdo rje'i dbang po sna tshogs thams cad kyi
rgyan gyi snying po

can gyi gang pa brtsegs pa dang, seng ge'i khri rdo rje dang,
aanda rnyil gyi pad mo'i snying po can dag mngon par sprul nas nor
bu'i rgyal po rin po che thams cad rab tu 'bar ba'i dra bas kun
nas brgyan pa dang, rin po che'i rgyal po dus gsum gyi de bzhin
gshegs pa'i mtshan dang dbyangs su sgrogs

pa'i phreng ba rab tu 'phyang ba dang, mgo la rin po che'i cod
pan thogs pa'i byang chub sems dpa' lus su byin gyis brlabs nas
skyil mo krung bcas te 'khod do, ,byang chub sems dpa' de dag
thams cad kyang 'khor dang bcas par byang chub sems dpa' kun du
bzang po'i spyod pa dang, smon lam

gyis byung ba, de bzhin gshegs pa thams cad kyi zhabs kyi drung
nas zhal du lta ba, ye shes yongs su dag pa'i mig dang ldan pa,
de bzhin gshegs pa thams cad kyi chos kyi 'khor lo dang mdo sde'i
tshul gyi gsung rgya mtsho la rna ba yongs su gzhol ba, byang chub
sems dpa' thams cad kyi dbang

@210b rab tu thob par bya ba la pha rol tu phyin pa'i mchog thob
pa, de bzhin gshegs pa thams cad kyi drung du 'dong ba skad cig
gcig tu yongs su bstan pa dang, rnam par 'phrul pa las byung ba,
'jig rten gyi khams thams cad du lus gcig gis rgyas par gang ba'i
yul dang ldan pa, de bzhin

gshegs pa thams cad kyi 'khor gyi dkyil 'khor du lus mngon par
'byung zhing rnam par snang ba rdul shin tu phra ba gcig la 'jig
rten gyi khams gcig tu snang zhing khongs su chud par yang dag
par ston pa'i yul dang ldan pa, 'gro ba thams cad yongs su smin
par bya ba dang gdul bya'i dus la

sdod par gzhol ba, de bzhin gshegs pa thams cad kyi chos kyi
'khor lo'i sprin gyi 'brug sgra spu'i rtse mo thams cad nas rab
tu sgrogs pa'i yul dang ldan pa, 'jig rten gyi khams rab 'byam
thams cad sprul pa lta bur khong du chud pa, sems can thams cad
kyi lus mnyam pa kun

tu ston pa, sems kyi skad cig la phyogs bcu rgya mtsho thams cad
du rnam par sprul pas rgyas par 'gengs pa'o zhes gsungs so, ,yang
sdong po bkod pa'i mdo de nyid las, byang chub sems dpa'i che ba
nyid bstan te, de nas tshong dpon gyi bu nor bzangs kyis byang
chub sems

dpa' kun tu bzang po'i lus mthong ba dang, byang chub sems dpa'
kun tu bzang po'i yan lag re re dang, yan lag rnam par phye ba re
re dang, lus kyi cha re re dang, lus kyi rnam par phye ba re re
dang, yan lag gi cha re re dang, yan lag gi phyogs rnam par phye
ba re re dang, lus re re dang,

lus rnam par phye ba re re dang, spu'i khung bu re re dang, spu'i
khung bu rnam par phye ba re re dang, stong gsum gyi stong chen
po'i 'jig rten gyi khams 'di rlang [*rlung?] gi phung po dang bcas, chu'i
phung po dang bcas, sa'i phung po dang bcas, me'i phung po dang
bcas, rgya mtsho dang bcas, gling dang bcas,

chu klung dang bcas, rin po che'i ri dang bcas, ri rab dang bcas,
khor yug dang bcas, grong dang, grong khyer dang, grong rdal
dang, yul 'khor dang pho brang 'khor dang bcas, nags tshal dang
bcas, khang khyim dang bcas, skye bo'i tshogs dang bcas, sems can
dmyal ba'i

@211a *, ,'jig rten dang bcas, dud 'gro'i skye gnas dang bcas,
gshin rje'i 'jig rten dang bcas, lha ma yin gyi 'jig rten dang
bcas, klu'i 'jig rten dang bcas, nam mkha' lding gi 'jig rten
dang bcas, mi'i 'jig rten dang bcas lha'i 'jig rten dang

bcas, tshangs pa'i 'jig rten dang bcas, 'dod pa'i khams kyi yul
dang bcas, gzugs kyi khams kyi yul dang bcas, gzugs med pa'i
khams kyi yul dang bcas, gzhi dang bcas, rten dang bcas, dbyibs
dang bcas, sprin dang bcas, glog dang bcas,

skar ma dang bcas, nyin zhag dang bcas, zla ba phyed dang bcas,
zla ba gcig dang bcas, dus dang bcas, lo dang bcas, bskal pa bar
ma dang bcas, bskal pa dang bcas par gzugs brnyan gyi tshul du
mthong ngo, ,'jig rten gyi khams 'di la ji lta ba de bzhin du
shar phyogs

kyi 'jig rten gyi khams thams cad kyang mthong bar gyur to, ,shar
phyogs la ji lta ba de bzhin du, lho phyogs dang, nub phyogs
dang, byang phyogs dang, byang shar gyi phyogs mtshams dang, shar
lho'i phyogs mtshams dang, lho nub kyi phyogs mtshams dang, nub
byang gi

phyogs mtshams dang, 'og dang, steng gi phyogs dang, phyogs mtshams
thams cad kyi 'jig rten gyi khams thams cad kyang sangs rgyas
'byung ba dang bcas, byang chub sems dpa'i 'khor gyi dkyil 'khor
dang bcas par gzugs brnyan gyi tshul du mthong bar gyur to, ,gang
mi mjed

kyi 'jig rten gyi khams 'dir sngon gyi mtha'i mur thug pa'i 'jig
rten gyi khams gcig nas gcig tu brgyud pa ji snyed pa de dag
thams cad kyang, byang chub sems dpa' kun tu bzang po'i skyes bu
chen po'i mtshan re re las sangs rgyas 'byung ba dang bcas, byang
chub sems dpa'i 'khor gyi

dkyil 'khor dang bcas, sems can dang bcas, khang khyim dang bcas,
bskal pa dang bcas par mthong bar gyur to, ,de bzhin du phyi ma'i
mtha'i mur thug pa'i sangs rgyas kyi zhing rab 'byam thams cad
kyang mthong bar gyur to, ,ji ltar 'jig rten gyi khams

@211b 'dir sngon gyi mtha' dang phyi ma'i mthar thug pa'i 'jig
rten gyi khams gcig nas gcig tu brgyud pa thams cad mthong bar
gyur pa de bzhin du phyogs bcu'i 'jig rten gyi khams thams cad du
yang sngon gyi mtha' dang phyi ma'i mtha'i mur thug pa'i 'jig
rten gyi khams gcig nas gcig tu brgyud pa thams

cad kyang byang chub sems dpa' kun tu bzang po'i lus kyi skyes bu
chen po'i mtshan re re dang, spu'i khung bu re re nas shin tu rnam
par phye ba dang, phan tshun ma 'dres par mthong bar gyur to,
,byang chub sems dpa' kun tu bzang po yang, ji ltar bcom ldan
'das de bzhin gshegs pa rnam par snang mdzad

kyi spyan snga na seng ge'i khri rin po che chen po'i pad ma'i
snying po can la 'dug cing, rnam par rtse ba 'di lta bur yongs su
bstan pa mthong ba de bzhin du, shar phyogs na yang bcom ldan
'das de bzhin gshegs pa bzang po'i dpal 'jig rten gyi khams
padma'i dpal na rnam par rtse ba 'di nyid yongs su ston

cing 'dug par mthong ngo, ,shar phyogs na ji lta ba de bzhin du
phyogs dang, phyogs mtshams kun gyi 'jig rten gyi khams thams cad
na de bzhin gshegs pa thams cad kyi zhabs drung na, byang chub
sems dpa' sems dpa' chen po kun tu bzang po seng ge'i khri rin po
che chen po'i padma'i snying po can la

'dug cing rnam par rtse ba 'di nyid yongs su ston par mthong ngo,
,ji ltar phyogs bcu'i 'jig rten gyi khams thams cad na de bzhin
gshegs pa thams cad kyi zhabs drung na, byang chub sems dpa' sems
dpa' chen po kun tu bzang po seng ge'i khri rin po che chen po'i
padma'i snying po can la

'dug cing rnam par rtse ba 'di nyid yongs su ston pa mthong ba de
bzhin du phyogs bcu kun gyi sangs rgyas kyi zhing thams cad kyi
rdul phra rab kyi rdul dag dang, rdul phra rab kyi rdul re re'i
sangs rgyas kyi 'khor gyi dkyil 'khor chos kyi dbyings ltar rgya
che ba dag na, byang chub sems dpa' kun tu bzang

po de bzhin gshegs pa thams cad kyi zhabs drung na seng ge'i khri
rin po che chen po'i padma'i snying po can la 'dug cing rnam par
rtse ba 'di nyid yongs su ston par mthong ngo, ,de'i lus re re
las, dus gsum du byung ba'i dmigs pa thams cad gzugs brnyan gyi
tshul du rnam par dmigs par

@212a *, ,mngon par bstan par mthong ngo, ,zhing thams cad dang,
sems can thams cad dang, sangs rgyas 'byung ba thams cad dang,
byang chub sems dpa'i 'khor gyi dkyil 'khor thams cad kyang gzugs
brnyan gyi tshul du rnam par dmigs pa mngon du bstan

par mthong ngo, ,sems can thams cad kyi sgra dang, sangs rgyas
thams cad kyi dbyangs dang, de bzhin gshegs pa thams cad kyi chos
kyi 'khor lo bskor ba dang, rjes su bstan pa dang, kun brjod pa'i
cho 'phrul thams cad dang, byang chub sems dpa'i yang dag par
bsdu ba

thams cad pa dang, sangs rgyas kyi rnam par rol pa thams cad
kyang thos par gyur to zhes gsungs so, ,'di ni byang chub sems
dpa'i che ba nyid rgya chen po mdo tsam smos pa yin te, rgyas par
ni phyi ma'i mtha'i bskal par yang bstan par mi nus so, ,de la de
bzhin gshegs pa'i che

ba nyid kyi mthu gang zhe na, sa bcu'i mdo sde las, byang chub
sems dpa' rnam par grol ba'i zla bas, byang chub sems dpa' rdo
rje'i snying po la dris pa, kye rgyal ba'i sras byang chub sems
dpa' rnams kyi spyod pa dang yul dang byin gyi rlabs kyang de
ltar tshad med na, de bzhin gshegs pa rnams

kyi spyod yul dang yul la 'jug pa ci 'dra, byang chub sems dpa'
rdo rje snying pos smras pa, kye rgyal ba'i sras 'di lta ste dper
na, mi la la zhig gis gling bzhi pa'i 'jig rten gyi khams nas
rde'u rgya shug gi tshig gu tsam gnyis sam gsum zhig blangs te,
'di skad du 'jig rten gyi khams mtha' yas

pa dag na, sa'i khams ji snyed cig yod de, rde'u 'di las ji tsam
zhig gis lhag par 'phags shing, lhag par tshad med ces zer ba cig
yod na, kye rgyal ba'i sras de ltar khyod de bzhin gshegs pa dgra
bcom pa yang dag par rdzogs pa'i sangs rgyas ye shes tshad med pa
mnga' ba rnams

kyi chos nyid la, byang chub sems dpa'i chos nyid kyis 'jal ba ni
khyod kyi tshig 'di yang de dang 'dra bar bdag gis dpags so, ,kye
rgyal ba'i sras 'di ltar gling bzhi pa'i 'jig rten gyi khams nas
gang blangs pa'i sa'i khams ni chung la lhag ma las pa ni tshad
med do, ,kye rgyal ba'i sras de

@212b bzhin du byang chub sems dpa'i sa chos kyi sprin 'di kho na
yang bskal pa grangs med par shin tu bstan kyang, phyogs tsam
zhig bstan du zad na, de bzhin gsheg pa'i sa lta smos kyang ci
dgos, kye rgyal ba'i sras khyod la bsgo'o, ,khyod kyis khong du
chud par bya'o, ,de bzhin gshegs

pa 'di bdag gi mdun na dpang du bzhugs te, kye rgyal ba'i sras
gal te phyogs bcu'i phyogs re re'i sangs rgyas kyi zhing 'jig
rten gyi khams mu med pa'i rdul phra rab kyi rdul snyed cig sa
'di lta bu thob pa'i byang chub sems dpa' rnams kyis bu ram shing
gi tshal lam, 'dam bu'i tshal lam

'od ma'i tshal lam, til gyi tshal ltar yongs su gang bar gyur kyang
de dag gi byang chub sems dpa'i spyod pa mngon par sgrub pa bskal
pa mu med par bsgrubs pa dag ni, de bzhin gshegs pa'i ye shes
skad cig yud tsam thang cig tu byung ba'i de bzhin gshegs pa'i
yul gyi brgya'i char yang

mi chog pa nas, de bzhin du bye ba khrag khrig brgya stong gi
cha'i bar dang rgyur yang mi chog go zhes gsungs so, ,de bzhin
gshegs pa'i yon tan dang ye shes bsam gyis mi khyab pa'i yul la
'jug pa bstan pa'i mdo las kyang, 'jam dpal de bzhin gshegs pa
'di sems can la la dag

gis ni 'khor ba 'di nyid du rab tu 'byung ba la phyogs pa dang,
khyim nas mngon par 'byung bar shes so, ,la la dag gis ni rab tu
byung ba dang, la la dag gis ni dka' ba spyod pa la gnas pa dang,
la la dag gis ni byang chub kyi snying por 'gro ba dang, la la
dag gis ni byang chub kyi snying po la

'dug pa dang, la la dag gis ni bdud bcom pa dang, la la dag gi ni
mngon par rdzogs par sangs rgyas pa dang, la la dag gis ni brgya
byin dang, tshangs pa dang, 'jig rten skyong ba rnams kyis gsol ba
btab pa dang, la la dag gis ni chos kyi 'khor lo rab tu bskor bar
shes so, ,

la la dag gis ni nyan thos kyi theg pa'i gtam dang, la la dag gis
ni rang sangs rgyas kyi theg pa'i gtam dang, la la dag gis ni
theg pa chen po'i gtam thos so, ,la la dag gis ni de bzhin gshegs
pa'i sku'i srid 'dom gang bar mthong ngo, ,la la dag gis ni
rgyang grags gcig tsam

@213a *, ,pa nas, la la dag gis ni de bzhin gshegs pa'i sku'i
srid dpag tshad bye ba khrag khrig brgya stong bgrang ba las shin
tu 'das pa'i bar du mthong ngo, ,la la dag gis ni de bzhin gshegs
pa'i sku gser gyi kha dog lta bu nas, la la dag gis ni yid bzhin
gyi nor bu

rin po che'i kha dog lta bu'i bar du mthong ngo, ,la la dag gis
ni yongs su mya ngan las 'da' bar mdzad pa dang, la la dag gis ni
yongs su mya ngan las 'das pa dang, la la dag gis ni zhugs la
bzhen pa dang, la la dag gis ni sku gcig tu sra ba dang, la la
dag gis ni de bzhin

gshegs pa'i ring bsrel 'god par shes so, ,la la dag gis ni mngon
par rdzogs par sangs rgyas nas lo bcu lon pa dang, la la dag gis
ni yongs su mya ngan las 'das nas lo bcu lon pa dang, la la dag
gis ni byang chub kyi snying por byon pa dang, la la dag gis ni

bcom ldan 'das sh'akya thub pa'i bstan pa nub par shes so, ,la la
dag gis ni yongs su mya ngan las 'das nas, bskal pa bcu dang, nyi
shu dang, sum cu dang, bzhi bcu dang, bye ba khrag khrig brgya
stong lon pa dang, la la dag gis bcom ldan 'das sh'akya thub pa
mngon par

rdzogs par sangs rgyas nas bskal pa brjod du med pa'i yang brjod
du med pa zhig lon par shes kyang, 'jam dpal de bzhin gshegs pa
ni mi rtog rnam par mi rtog ste, 'on kyang lhun gyis grub pas mi
rtog bzhin du sems can gyi bsam pa'i dbang gis bya ba 'di lta bu
rtag tu 'byung ngo zhes

gsungs so, ,'phags pa sangs rgyas phal po che'i mdo las kyang,
'jam dpal 'di lta ste dper na, mtsho khyon du dpag tshad lnga stong
yod pa, bya rog gis btung ngu rung ba tsam du mu dang kha da chad
du 'dug pa padma'i lo mas khebs pa zhig yod par gyur la, de la mi
la la zhig lcags

kyi shing rta 'phang lo rtsibs stong yod pa, nam mkha' lding gi
shugs pas drag pa'i rta mgyogs pas shing rta de drangs te, srog
shing chu la yang mi reg rta'i rmig pas padma'i 'dab ma yang mi
snang ba de lta de ltar de'i shing rta des drangs pa na mtsho de
las sbrul gdug pa zhig byung ste, skad cig

@213b gang gis shing rta phyir 'khor ba'i skad cig de la, des
shing rta de lan bdun du bskor bar gyur, skad cig gang gis sprul
gdug pas shing rta de lan cig 'khor ba'i skad cig de la, dge
slong kun dga' bos chos rnam pa bcu bshad de don kyang go bar
byed, skad cig gang gis kun dga'

bos chos rnam pa gcig bshad pa'i skad cig de la, dge slong sha ra
dva ti'i bus chos rnam pa stong bshad de, don kyang go bar byed,
skad cig gang gis sha ra dva ti'i bus chos rnam pa gcig bshad
pa'i skad cig de la, dge slong mood gal gyi bus 'jig rten gyi
khams stong phrag brgyad khri

shin tu 'das, skad cig gang gis mood gal gyi bu 'jig rten gyi
khams gcig shin tu 'da' ba'i skad cig de la, de bzhin gshegs pas
phyogs bcu'i 'jig rten gyi khams chos kyi dbyings kyis klas pa,
nam mkha'i khams kyi mthas gtugs pa dang, rab 'byam rgya mtsho
thams

cad du 'jig rten gyi khams re re dang, gling re re dang, skra'i
khyon tsam re re yang dga' ldan gyi gnas nas 'chi 'pho ba dang,
lhums su 'jug pa dang, bzhugs pa dang, bltams pa dang, brgya byin
dang, tshangs pas blangs pa dang, gnas bkod pa dang, gom pa bdun
'dor ba

dang; phyogs bcur rnam par gzigs pa dang, seng ge'i sgra chen po
sgrogs pa dang, las dang, bzo dang, sgyu tsal [?] dang, rig pa'i gnas
thams cad slob pa dang, gzhon nu'i sa kun tu ston pa dang, btsun
mo'i 'khor gyi nang na rnam par rol pa dang, skyed mos tshal gyi
sar 'byung ba

dang; thams cad mkhyen pa nyid la phyogs pa dang, mngon par
'byung ba dang, rab tu 'byung ba dang, dka' ba spyad pa spyod pa
dang, zhal zas gsol ba dang, byang chub kyi snying por bzhud pa
dang, bzhugs pa dang, bdud btul ba dang, byang chub mngon par
sangs rgyas pa dang,

byang chub kyi shing la spyan mi 'dzums par gzigs pa dang, tshangs
pa chen pos gsol ba btab pa dang, chos kyi 'khor lo rab tu bskor
ba dang, lha'i gnas su gshegs pa dang, mngon par rdzogs par byang
chub pa dang, chos kyi 'khor lo'i tshul rab tu bskor ba'i yul rnam
pa tha dad pa

@214a *, ,dang; bskal pa'i ming brjod pa dang, tshe'i tshad dang,
'khor gyi dkyil 'khor bkod pa dang, sangs rgyas kyi zhing rnam
par dag pa bkod pa'i tshul dang, byang chub kyi sems dang, spyod
pa dang, smon lam dang, pha rol tu phyin pa dang, sa dang mngon
par shes pa

dang; bzod pa dang, gzungs dang, ting nge 'dzin dang, rnam par
thar pa dang, de la mchod pa dang, byang chub sems dpa' dang de
bzhin gshegs pa'i chos kyi yul tshad med pa dang, chos kyi sprin
tshad med pa la 'jug pa rnam pa tha dad pa dang, sems can yongs su
smin par bya ba

dang; thabs rnam par gzhag pa rnam pa tha dad pa dang, cho 'phrul
chen po dang, rnam par rol pa dang, yongs su mya ngan las 'das pa
chen po ston pa dang, sku gcig tu sra ba'i ring bsrel rnam par
'byed pa dang, bstan pa gnas pa dang, kun tu dbye ba dang, 'bri
ba dang, dam

pa'i chos nub pa yang kun du ston la, mu stegs can gyi gnas la
spyod pa thams cad dang, skyes pa'i rabs thams cad du yang lhun
gyis grub pa rnam par mi rtog bzhin du cig car kun snang ngo,
,phyi ma'i mtha'i bskal pa'i mur thug pa'i byin gyi rlabs rgyun
mi gcod par ston pas,

skad cig gi yun de nyid la phyogs bcu nas skra'i khyon tsam re re
dang, spu'i khung bu'i phyogs re re'i bar la dus gsum du gshegs
pa'i de bzhin gshegs pa byang chub sems dpa'i 'khor gyi dkyil
'khor rgya mtsho dang bcas pa thams cad dang, sangs rgyas kyi
zhing gi yon tan gyi bkod pa

rgya chen po thams cad dang, sems can gyi rigs kyi gnas bkod pa
rgya chen po thams cad dang, sems can gyi rigs kyi skye mched
drug tu btags pa rgya chen po thams cad dang, byang chub sems
dpa'i spyod pa yang dag par 'grub pa bkod pa rgya chen po thams
cad dang, de bzhin gshegs

pa'i yul bkod pa rgya chen po thams cad lhun gyis grub pas rnam
par mi rtog bzhin du cig car ston to, ,phyi ma'i mtha'i mur thug
pa'i byin gyi rlabs rgyun mi gcod par kun tu ston pas skad cig de
nyid la phyogs bcu kun nas skra'i khyon tsam gyi bar la, sems can
gyi khams ma lus pa lus pa

@214b med pa'i sems can re re la yang sems can thams cad snyed
kyi lus dang, dbyibs dang, kha dog dang, dbyangs dang, smra ba
dang, chos bstan pa rnam pa tha dad pa la sogs pa'i bye brag
gzhan dang, gzhan dag lhun gyis grub pas rnam par mi rtog bzhin
du cig car ston te, sems can

gzhan dang gzhan dag gi bsam pa'i dbang gis, phyi ma'i mtha'i
bskal pa'i mur thug pa'i byin gyi rlabs rgyun mi gcod par kun du
ston to, ,'jam dpal 'di lta ste dper na, zla ba yar gyi ngo'i
tshes bco lnga'i nam phyed kyi dus na, zla ba'i dkyil 'khor 'dzam
bu'i gling gi skyes pa dang, bud

med dang, khye'u dang, bu mo rnams kyi mdun na gnas par mthong
yang zla ba'i dkyil 'khor mi rtog rnam par mi rtog ste, 'on kyang
de lhun gyis grub pas, rnam par mi rtog bzhin du ma 'dres pa'i
chos dang ldan pas bya ba 'di lta bu 'byung ngo, ,de bzhin du
bsam pa ji lta ba dang, 'dul ba ji

lta ba bzhin du sems can de dag gis de bzhin gshegs pa mdun na
bzhugs par mthong yang, de bzhin gshegs pa rnams mi rtog rnam par
mi rtog ste, 'on kyang lhun gyis grub pas rnam par mi rtog bzhin
du, sangs rgyas kyi chos ma 'dres pa dang ldan pas mdzad pa 'di
lta bu 'byung ngo, ,

zhes rnam pa mang du gsungs so, ,mdo sde zab mo rgya chen po gang
dag las, sangs rgyas dang, byang chub sems dpa'i che ba nyid
bstan pa de dag la mos pa dang, yi ger 'dri ba dang, klog pa
dang, mchod pa dang, bsti stang byed pa yang bsod nams shin tu
rgyas par 'phel bar 'gyur

te mdo 'di nyid las, 'jam dpal 'di lta ste dper na, ri'i rgyal po
ri rab ni 'di lta ste, 'phang dang, rngams dang, che ba nyid kyis
ri thams cad zil gyis mnan nas, lhag ge, thal le, lam me'o, ,'jam
dpal de bzhin du byang chub sems dpa'i chos kyi rnam grangs 'di
la mos

pas kyang, 'di lta ste mthong ba dang, yangs pa dang, che ba nyid
kyis mdo sde 'di la mos pa, pha rol tu phyin pa lnga las byung
ba'i dge ba'i rtsa ba bskal pa grangs med par bsags pa'i byang
chub sems dpas phyogs bcu'i 'jig rten gyi khams kyi rdul snyed
zil gyis mnan nas, lham me

@215a *, ,dang; lhan ne dang, lhang nge'o, ,'jam dpal rigs kyi
bu'am, rigs kyi bu mo gang la las phyogs bcu'i 'jig rten gyi
khams kun gyi sems can thams cad byang chub kyi sems la rab tu
bkod pa bas, 'jam dpal rigs kyi bu'am, rigs

kyi bu mo gang gzhan zhig phung po med pa'i gnas la mos par gyur
na, 'di ni de bas bsod nams ches grangs med pa skyed do, ,'jam
dpal gal te sems can thams cad phung po med pa'i gnas la mos par
gyur pa bas, 'jam dpal rigs kyi bu'am, rigs kyi bu mo

gzhan gang zhig gis, chos kyi rnam grangs 'di la mos nas yi ger
'dri ba'am tha na glegs bam la bris te, mos pas 'chang ngam, mar
me dang, bdug pa dang, me tog dang, spos dang, phreng ba dang,
byug pas mchod na 'di ni de bas bsod nams ches grangs med pa

skyed do zhes gsungs so, ,mdo sde sna tshogs las btus pa, theg pa
chen po rin po che'i gtam, a'a ts'arya a'ar+ya n'a g'ardzu nas
mdzad pa rdzogs so,, ,,rgya gar gyi mkhan po dzi na mi tra dang,
sh'i lendra bo dhi dang, zhu chen gyi lo ts'a ba ban de ye shes
sdes bsgyur cing

zhus te gtan la phab pa'o,, ,, #

, ,rgya gar skad du, s'u tra sa
mutstsha y'a lam ka ra bh'a shyi ratn'a lo ka n'a ma, bod skad du,
mdo kun las btus pa'i bshad pa rin po che snang ba'i rgyan ces
bya ba, 'phags pa 'jam dpal la phyag 'tshal lo, ,yon tan rin chen
ri

ngo rab brtan zhing, ,mtshan dang dpe byad bzang po'i 'od 'bar ba,
,nyer rten 'byung po'i dbul ba 'dor mdzad pa, ,mi shes mun bcom
thub pa'i dbang po rgyal, ,rgyal bas gsungs pa'i mdo don rab zab
cing, ,bdag nyid chen po rnams kyi 'ang de bzhin pa, ,dmus long
nyi bzhin mthong bar

mi nus kyang, ,yid ches lung gi tshad mas bshad par bya, ,gang
phyir zab mo'i don la rtog ge yi, ,nus pa mnyam phyir bdag nyid
che 'ga' zhig, ,klu sgrub thogs med tshul las nyams de'i phyir,
,mgon po'i thugs rjes sa bshad pa klan ka med, ,rtog pa dang ldan
pa rnams

@215b dgos pa la sogs pa med na 'jug par mi 'gyur bas, bdag nyid
chen pos rang gi bstan bcos kyi dgos 'brel gsungs pa ni, mdo sde
sna tshogs las btus pa, theg pa chen po rin po che'i gtam bshad
par bya'o zhes gsungs te, gal te 'di'i 'brel pa dang brjod par
bya

ba ma smras na 'brel pa med pa'am, don med pa dag srid pas 'di
la gzhan su 'ang 'jug par mi 'gyur ba'i phyir, de bzhin du 'brel
pa dang brjod par bya ba yod du zin kyang bya ba'i las rdzogs
pa'i khyad par ma brjod pa ni sgrub par byed pa ma yin no zhes
bya bas kyang sgrub pa'i tshul las nyams

pa kho na'o zhes bya ba 'di 'thad pas so, ,bstan bcos gzhan la
med pa'i 'jug pa'i yan lag thun mong ma yin pa'i dgos pa med na
mdo sde bsdu ba 'di la dad pas rjes su 'brang ba yang mnyan pa
tsam du yang gus par mi 'gyur bas bya ba'i 'bras bu khyad par can
der rtogs pa'i

dgos pa brjod par bya'o, ,gzhan du rtogs pa ma yin te, 'brel pa
med pa'i phyir ro, ,gzhan 'jug par bya ba'i phyir dgos pa yod
pa'i tsheg dang der rtogs pa kho na brjod par bya'i, ,de med pa
dang gzhan du rtogs pas ni ma yin te rgyur ma gyur ba'i phyir ro,
,de yang khyad par

can gyi don ston pa'i tshig la bya'i brjod par bya ba tsam mam
sgra tsam don ston pa'i nus pa ma yin pas brjod par bya ba la
sogs pa de kho nar rtogs par brjod par bya'o, ,bya ba'i ngo bo
nyid dgos pa ma yin nam zhe na, ma yin te ngag thams cad kyang
rang gi don brjod par bya ba'i ston par byed pa'i

mtshan nyid kyi bya ba ni thun mong ma yin pas thams cad la grags
pa'i phyir dgos par gzung bar mi bya ste, de ni bstan bcos las
gzhan du 'gyur ba med pa'i phyir ro, ,brjod bya med par dgos pa
spangs pa'i phyir bstan pa ma yin te, brjod par bya ba bstan pa
nyes pa de dang bral ba'i

phyir ro, ,de'i khyad par bstan pa'i phyir yang ma yin te, brjod
par bya ba'i khyad par bstan pa nyid kyis de bstan pa'i phyir ro,
,bya ba'i 'bras bu de 'ang 'bras bu'i dgos pa bstan par bya ba
yin te, de med par bya ba'i 'bras bu tsam gyis 'jug par mi 'gyur
ro, ,de'ang mngon par thob pa

@216a *, ,bya ba'ang 'dod pa'i 'bras bu'i mchog don du gnyer ba'i
shes rab can rnams ni, de'i thabs la 'jug pa na, rgyu med par
'bras bu grub pa med pas thabs shes pa la bslabs na thabs las
'byung ba'i 'bras bu 'byung ba'i phyir thabs rtogs par bya ba
mdo'i don bsdu ba

la 'jug go, ,de'i phyir 'jug pa'i yan lag gi gtso bo yin pas dgos
pa'i yang dgos pa bstan par bya'o, ,de'i yang thabs su gyur pa
'brel pa la sogs pa ston pa'i gzhung gis de bstan par mi nus pas
de'i dgos pa'i yang dgos pa'i thabs yang dag pa kho nar bstan
pa'i phyir,

'brel pa la sogs pa bshad do, ,de'i phyir, 'brel pa rjes su mthun
pa'i thabs, ,skyes bu'i don ni rjed byed pa, ,yongs brtags dbang
du byas pa'i ngag ,de las gzhan pa dbang byas min, ,zhes bya bas
'brel pa dang rjes su mthun pa'i thabs bstan par bya'o, ,de'ang
bsgrub

par mi nus pa ma yin te, snga rabs dag dmigs pa'i phyir dang,
thabs nus par 'thad pa'i phyir, thug pa med pa'ang ma yin te, 'di
tsam gyis don sgrub pa'i phyir la bya ba'i 'bras bu rdzogs pa
yang mthar thug pa yin pa'i phyir ro, ,'dod par bya ba ma yin
pa'ang ma yin te, 'bras bu'i

dam pa rnam pa thams cad mkhyen pa nyid la sogs pa ni 'dod par
bya ba kho na'o, ,tshig tsam ni mi bzlogs pa ma yin no, ,zhes
kyang brjod par bya ba ma yin te, gegs ma mthong ba'i phyir dang,
don 'grub pa bstan pa'i phyir ci ste na phrad pa srid pa'i sgo
nas kyang ngo, ,de lta ma yin na ni thams cad kyang bya

ba la 'jug par mi 'gyur te, gegs srid pa'i phyir ro, ,rnam grangs
gzhan yang 'phags pa klu sgrub ni lung bstan pa thob pa las kyang
yid ches pa'i lung nyid pas 'di la 'jug pa yang rigs pa kho na'o,
,'brel pa ni logs shig tu bstan par mi bya ste, 'bras bu med pas
gal te gang brjod

pas rtogs pa ma yin te, de ni logs su bstan par bya ba zhig na
dgos pa brjod pas 'brel pa ma brjod pa ni med pa'i phyir ro, ,de
yang 'di ltar bstan bcos dang dgos pa dag ni thabs dang thabs las
byung ba'i ngo bor bstan gyi gzhan du yang ma yin pas 'di ni dgos
pa brjod pa las logs

@216b shig tu brjod par mi bya ste, 'di ltar 'di ni 'di'i dgos pa
zhes bstan pa na, 'di ni 'di'i sgrub pa'o zhes bstan te, gzhan du
gang zhig gang sgrub par mi byed pa de de'i dgos pa yin par 'gyur
na shin tu thal ches pa'i phyir ro, ,de la brjod par bya ba ni
'dir tshul khrims dang ldan par gnas

pa la sogs pa chos rnam pa bzhi'i ngo bo nyid rnam pa thams cad
mkhyen pa nyid thob par byed pa'i lam mdo sde mtha' dag las bcom
ldan 'das kyis gsungs pa yin no, ,dgos pa ni 'dir bcom ldan 'das
kyi lung mtha' dag nas dam pa'i chos la brnyas pa spangs pa dang,
bla ma la rag lus

par bya ba'i phyir thor bur gsungs pa rnams 'phags pa klu sgrub
gsung rab kyi don la ma rmongs shing, gzhan rjes su 'dzin pa'i
thugs rje dang ldan pas gsal bar bstan pa yin no, ,dgos pa'i yang
dgos pa ni 'dir ji skad bshad pa bzhin sgrub pa dang ldan pa las
gnas skabs dang mthar thug

pa dag tu 'bras bu'i mchog rim gyis 'grub pa yin no, ,de'i phyir
lung snga ma las kyang brjod par bya ba ni don ston pa'o, ,dgos
pa ni don shes pa'o, ,dgos pa'i yang dgos pa ni don grub pa'o,
,'brel pa ni thabs dang thabs las byung ba'o zhes gsungs pa yin
no, ,de lta bas na kun

las btus pa zhes bya bas ni dgos pa bstan te, theg pa chen po
zhes bya bas ni dgos pa'i yang dgos pa bstan to, mdo sde rin po
che'i gtam zhes bya bas ni brjod par bya ba bstan to, ,de la mdo
sde rnams las gsungs pa'i don bsdus te bstan nas sa dang lam gyi
rim pa dang 'bras bu'i

don ming gis yul can du shes pa ni dgos pa ni don shes pa'o,
,'dir smras pa, bcom ldan 'das nyid kyis gsungs pa'i don 'chad na
ni de zlos par 'gyur la, 'on te ma yin no zhe na ni ji ltar lung
'chad par 'gyur zhe na, ma yin te gsung gi don shin tu zab cing
rtog ge'i yul ma yin

la dgos pa dang tshig dang lung sna tshogs shing sna tshogs par
bstan pa dang, sngar bshad pa lta bu dang ldan pa rnams shin tu
gsal zhing zur phyin la nges pa'i don du gang zag cig gis nyams
su blang bar bya bar gtan la 'bebs pas na nyes pa gnyi ga rgyang
bsrings pa yin no, ,rnam grangs gzhan

@217a *, ,yang bsdus pa zhes bstan pa las kyang lus ha cang rgyas
pa rnams tshig nyung ngur bstan pa'i phyir dang, rab tu byed pa
rnams bstan bcos su byas pa las kyang don 'grel pas bstan bcos
bsdus pa'i phyir dang, lung nyid las ma gtogs pa gzhan skabs kyis
'byed pas kyang

nyes pa gnyis spangs pa yin no, ,de bas na mdo sde zhes bya bas
ni rang bzo ma yin par bstan te, phung po la sogs pa'i don mdor
ston pa'i phyir mdo sde zhes bya'o, ,yang na ting nge 'dzin gtso
bor ston pa'i phyir yang ngo, ,sna tshogs zhes bya bas ni nges
pa'i don du bstan te, 'og nas 'chad

par 'gyur ro, ,btus pa zhes bya bas ni zlos pa'i skyon spangs pa
yin no, ,theg pa chen po zhes bya ba la, theg pa'i sgra ni bzhon
pa la bya ste, gzhan du khyer bar byed pa'i phyir ro, ,chen po
zhes bya ba ni chos chen po dang ldan pa'o, ,chos chen po gang
zhes na, 'phags pa klu sgrub kyi zhal snga nas

sbyin pa dang tshul khrims dang bzod pa dang brtson 'grus dang
bsam gtan dang shes rab dang snying rje ni theg pa chen po'o zhes
gsungs so, ,'dir 'phags pa thogs med kyi zhabs kyis ni chos chen
po las shin tu rgyas pa'i sde dang, sems bskyed chen po dang,
chos chen po la mos

pa chen po dang, lhag pa'i bsam pa chen po dang, tshogs chen po
dang, dus chen po dang, yang dag sgrub pa po chen po dang, rnam
pa bdun ni theg pa chen po'o zhes gsungs pa'i phyir, don gyi
skabs 'dir tshul khrims dang ldan pa la sogs chos rnam pa lngar
'phags pa klu sgrub kyis

gsungs te thams cad kyang rig par bya'o, ,ji ltar zhe na, 'phags
pa klu sgrub dang 'phags pa thogs med kyis gsungs pa dag ni mthun
pa nyid kyis chos de dag nyams su blangs pa 'di gzhi tshul khrims
phun sum tshogs pa dang ldan pas thos shing bsams te bsgoms pas
'bras bu'i dam

pa 'grub pa de bstan te, 'phags pa thogs med kyis tshul bzhin du
nyan pa dang, sems pa sngon du 'gro ba'i bsgom pa'i rnam pas 'jug
par 'gyur la sgom pa dang ldan pas 'bras bu yongs su 'grub pas na
nges par 'byin pa'o zhes gsungs pa'i phyir ro, ,nyan thos kyi
theg pa dag gi spyod pa'i

@217b ming gis brtsad par mi bya ste don gyi khyad par shin tu
che ba'i phyir ro, ,khyad par gang gis she na, nyan thos dag gis
gzhan la gnod pa spong bar zad kyi theg pa chen pos ni phan 'dogs
par zhugs pa dag kyang yin no, ,de dag ni phung po la mkhas pa la
sogs pa yin gyi, theg pa chen pos ni

rig pa'i gnas mtha' dag la mkhas pa yang yin no, ,nyan thos pa
dag ni mya ngan las 'das pa mgo bcad pa lta bur lta ba la slob pa
yin pas theg pa chen po pa ni mi gnas pa'i mya ngan las 'das pa
la slob bo, ,nyan thos dag ni theg pa sna tshogs su lta ba la theg
pa chen po ni theg pa

gcig tu slob bo, ,nyan thos dag ni rang gi theg pa la brtson par
byed kyi, theg pa chen po pa ni theg pa mtha' dag la mkhas par
byed do, ,nyan thos dag ni bdag med pa 'ba' zhig bsgom gyi theg
pa chen po pa ni thabs dang shes rab zung du 'brel par sgom par
byed do, ,de'i 'bras bu

mthar thug pa'ang mi thob ste, lang kar gshegs pa'i mdo las, blo
gros chen po nyan thos dang rang sangs rgyas la thar pa med do
zhes gsungs te, re zhig pa 'di'i gnas tsam du zad do, ,de ltar
lam dang 'bras bu dag ni gnas skabs dang mthar thug par dgos pa'i
yang dgos pa bstan te

don 'grub pa'i phyir ro, ,theg pa chen po'i dpe gang zhe na, rin
po che zhes spras te, rin po che ni chos rnam pa bzhi dang ldan
te, gnod pa nye bar zhi bar byed pa dang, mun pa'i nang du 'od
'byin pa dang, dbul ba 'dor ba dang, dga' ba rgyas par byed pa'o,
,de bzhin du theg pa chen po yang yon tan

bzhi dang ldan te, sdom pa'i tshul khrims dang, dge ba'i chos sdud
pa dang, sems can gyi don byed pa'i tshul khrims dag ni yid dga'
ba rgyas par byed pa'i rgyu yin pa'i phyir dang, ji skad bshad
pa'i thos pa'i rnam pa dag ni 'phags pa'i nor bdun bskyed pa'i
rgyu yin pas dbul ba 'dor bar byed

pa dang, ming dang don gyi yul can gyi bsam pa'i shes rab rnam pa
bzhi ni ma rig pa rnam pa gsum sel ba'i rgyu yin pas mun pa'i
nang du 'od 'byin pa dang, don gyi yul can bsgom pa'i shes rab
rnam pa gsum ni mthong ba dang bsgom pas spang bar bya ba'i sgrib
pa 'joms pa'i rgyu yin pas spang

@218a *, ,bar bya ba'i gnod pa nye bar zhi bar byed pa ste, 'di
dag ni rgyas par bshad pa ni 'og nas 'chad do, ,gtam zhes bya ba
ni thams cad du sbyar bar bya ste, 'khor 'dus pa la gsungs shing
bshad pa'o, ,bshad par bya'o zhes bya ba ni dam bca' ba'o, ,'brel
pa ni

shugs kyis go bas na thabs dang thabs las byung ba'i mtshan nyid
kyis brjod do, ,da ni mdo'i don bshad par bya ste, bcom ldan 'das
kyis shes rab kyi pha rol tu phyin pa chen mo las ji skad du,
grogs po dag sangs rgyas 'byung ba ni dkon no, ,mir skye ba 'thob
pa ni dkon no, ,dal

ba phun sum tshogs pa ni dkon no, ,'khor ba las thar ba ni dkon no
zhes gsungs pa ni mdo'i don 'phags pa klu sgrub kyis 'chad par
bzhed nas rnyed par dka' ba bcu gcig tu gsungs te, sangs rgyas
'byung ba shin tu rnyed par dka' ba nas bzung ste, tha ma che ba
rgya chen po la mos pa rnyed par

dka' ba'i bar du'o, ,de la rnyed par dka' ba dang po gsum gyis
ni, sgrub pa'i rten dal 'byor dang ldan pa bstan to, ,dad pa dang
byang chub tu sems bskyed pa dang snying rje rnyed par dka' ba
gsum gyis ni byang chub tu sems bskyed pa brtan pa bstan to,
,byang chub sems dpa' la rma 'byin pa'i las

kyi sgrib pa spang ba la sogs pa ni tshul khrims rnam par dag pa
bstan to, ,dmigs pa la spyod pa la sgrib pa med de zhes bya ba la
sogs pas ni thos pa'i rnam pa bstan to, ,mya ngan las 'das pa'i
rang bzhin la mkhas par bya ba la sogs pas ni bsam pa'i shes rab
bstan to, ,'jam

dpal rnam par 'phrul pa'i le'u nas bstan pa la sogs pa ni bsgom
pa'i shes rab bstan to, ,sangs rgyas dang byang chub sems dpa'i
che ba rgya chen po bstan pa ste, rnyed par dka' ba tha mas ni
'bras bu'i don bstan to, ,de ltar na chos 'di bzhi dang ldan na
'bras bu'i mchog 'grub pas mdo'i

tshig 'di bzhis skyes bu'i don 'grub pas 'di las gzhan du ma bstan
pa yin no, ,de la rten dal 'byor gyi mtshan nyid bstan pa'i phyir
sangs rgyas 'byung ba shin tu rnyed par dka' ste zhes dam bca' ba
yin no, ,de la mi khom pa brgyad las log pas na dal ba'o, ,'byor
pa ni bcu ste, rang

@218b gi 'byor pa lnga dang, gzhan gyi 'byor pa lnga'o, ,de la
gzhan gyi 'byor pa lnga ni 'di lta ste sangs rgyas rnams 'byung
ba dang, dam pa'i chos ston pa dang, chos bstan pa rnams gnas pa
dang, chos gnas pa rnams rjes su 'jug pa dang, gzhan gyi phyir
rjes su snying brtse bar byed pa'o, ,de la

sangs rgyas rnams 'byung ba gang zhe na, 'di ltar 'di na la la
sems can thams cad la dge legs dang, phan pa'i bsam pa bskyed
nas, dka' ba stong phrag mang po dang, bsod nams dang ye shes kyi
tshogs chen pos bskal pa grangs med pa gsum gyis tha ma'i lus phyi
ma thob nas byang

chub kyi snying po la 'dug ste, sgrib pa lnga spangs nas dran pa
nye bar gzhag pa bzhi la sems legs par gnas te, byang chub kyi
phyogs kyi chos sum cu rtsa bdun bsgoms nas bla na med pa yang
dag par rdzogs pa'i byang chub mngon par rdzogs par 'tshang rgya
ba yin te, de ni sangs rgyas 'byung ba

zhes bya'o, ,'das pa dang, ma 'ongs pa dang, da ltar byung ba'i
dus rnams su yang sangs rgyas bcom ldan 'das thams cad de kho na
bzhin du 'byung ba yin no, ,dam pa'i chos ston pa gang zhe na,
sangs rgyas bcom ldan 'das de dag nyid dang, de dag nyid kyi nyan
thos rnams 'jig rten

du byung nas, 'jig rten la rjes su thugs brtse ba'i phyir 'phags
pa'i bden pa rnams las brtsams nas 'di lta ste gsung rab yan lag
bcu gnyis ston par mdzad pa yin te, de ni dam pa'i chos ston pa
zhes bya'o, ,dam pa'i chos de ni dam pa sangs rgyas rnams dang,
sangs rgyas

kyi nyan thos kyis gdams shing bstan pa'am bsngags pa yin pas
de'i phyir dam pa'i chos te, de bshad pa gang yin pa de ni dam
pa'i chos ston pa zhes bya'o, ,chos ston pa rnams gnas pa gang
zhe na, sangs rgyas bcom ldan 'das 'tsho zhing gzhes la chos kyi
'khor lo bskor te,

dam pa'i chos bstan pa nas sangs rgyas bcom ldan 'das yongs su
mya ngan las 'das pa'i bar gyi dus ji srid par bsgrub pa mi nyams
pa dang, dam pa'i chos mi nub pa yin te, de ni dam pa'i chos gnas
pa zhes bya'o, ,gnas pa de yang don dam pa'i chos mngon sum du
bya ba'i tshul

@219a *, ,gyis yin par rig par bya'o, ,chos gnas pa rnams rjes su
'jug pa gang zhe na, dam pa'i chos rtogs pa gang yin pa de nyid
kyis skye bo rnams la dam pa'i chos mngon du bya ba'i skal ba
dang, mthu yod par rig nas, ji ltar rtogs pa kho na dang rjes su
mthun pa'i

gdams shing rjes su bstan pa la rjes su 'jug par byed pa yin te,
de ni chos gnas pa rnams rjes su 'jug pa zhes bya'o, ,gzhan gyi
phyir rjes su snying brtse bar byed pa gang zhe na, gzhan zhes
bya ba ni sbyin pa po dang sbyin bdag rnams te de dag gi 'tsho
ba'i yo byad rkyen du 'bab pa 'di lta ste,

chos gos dang bsod snyoms dang, mal cha dang, stan dang, nad kyi
gsos sman dang, yo byad gang yang rung ba de dag gi phyir rjes su
snying brtse bar byed pa yin te, de ni gzhan gyi phyir rjes su
snying brtse bar byed pa zhes bya ste, de ltar gzhan gyi 'byor ba
lnga mtshon pa'i don du sangs

rgyas 'byung ba smos so, ,'dir dang po gzhan gyi sbyor ba smos
pas, go rims las 'gal ba'i rgyu mtshan gang zhe na, sangs rgyas
'jig rten du byung ba la sogs pa ni rang gi 'byor pa thob pa'i
rgyu yin pa'i phyir ro, ,sangs rgyas zhes bya ba ni spangs pa
dang ye shes kyi don te, ji skad

du; sgrib pa kun gyi dri med pas, ,rnam pa thams cad mkhyen nyid
thob, ,rin chen snod ni phye ba ltar, sangs rgyas nyid ni yang
dag ston, ,ce'o, ,'byung ba zhes bya ba ni 'og min gyi gnas su,
chos dang longs spyod rdzogs pa'i skur mngon par sangs rgyas pa'i
mdo las, 'dzam bu'i

gling la sogs par sh'akya thub pa'i sku mngon par 'byung ste ji
skad du, rin chen sna tshogs mdzes pa yi, ,'og min gnas ni nyams
dga' bar, ,yang dag sangs rgyas der sangs rgyas, ,sprul pa po ni
'dir 'tshang rgya, ,zhes 'byung ba'i phyir ro, ,shin tu zhes bya
ba ni mchog tu zhes

bya ba'i don te, mos pas spyod pa'i sa la gnas pa dag spyod yul
yin pa'i phyir te, ji skad du, de tshe chos kyi rgyun la ni,
,sangs rgyas rnams la zhi gnas dang, ,ye shes spangs pa thob
bya'i phyir, ,gdams ngag rgya chen thob par 'gyur, ,zhes 'byung
bas mos pas spyod pa'i sa la gnas pa ma

@219b gtogs pa dag gis sprul pa'i sku ni mi mthong ba'i phyir
de'i phyir rnyed par dka' zhes smos pa yin no, ,'o na mdo las
gang dag bde ba can du smon lam 'debs pa de dag ni tshe dpag tu
med pa mthong bar 'gyur ro, ,de bzhin du yang dag par rdzogs pa'i
sangs rgyas mtshan legs par yongs su

bsgrags pa zhes bya ba dang, shin tu yongs rdzogs dpal dang, rnam
pa thams cad du cher mchod pa'i dpal zhes bya ba dang, yang bcom
ldan 'das sh'akya thub pa'i mtshan 'dzin pa de dag kyang phyir mi
ldog cing sangs rgyas dang phrad par 'gyur zhes 'byung ba dang,
'gal bas ci mngon zhe na zhes

rgol ba la, lan ni 'gal ba med de, de dag ni sa bon rgyud la
bskyed pas dus gzhan la dgongs pa yin la, 'o na tshogs kyi sa la
sangs rgyas dang phrad par 'gyur ba bstan pas de dang 'gal lo zhe
na ma yin te, sangs rgyas dang phrad pa'i dgos pa ni chos thos pa
yin la, de 'ang mos pas

spyod pa'i sa chen po la 'byung ba'i phyir dang, chos ma thos par
ni spang bya la sogs pa shes par mi 'gyur bas na don med par
'gyur ro, ,de lta ma yin na tha mal pa dag las kyang chos thos pa
'byung bas sangs rgyas dang phrad pa ci dgos she na, de dag kyang
sangs rgyas kyi mthus gdul bya rgyud

dang; sa dag la snang bas na sangs rgyas kyi byin gyi rlabs kho
nar 'dod de, dper na, sangs rgyas 'jig rten phan pa drang srong
che, ,bskal pa bye ba brgya lam 'byung bar 'gyur, ,da lta dal ba
dam pa rnyed pa las, ,gal te thar 'dod bag med spang bar gyis,
,zhes bstan pa lta bu'o, ,de bas

na de dag kyang chos kyi rgyun thob pa la 'dod do, ,gzhan dag ni
sa bon rgyud la bskyed pa'i rgyu yin pas 'gal ba med do zhes bya
ba ni lung gi rigs pa'o, ,lung dngos bstan pa ni mdo sde du ma
tshad mar gyur pa las shes te zhes bstan te, rang bzo ma yin pas
mdo sde zhes bya'o, ,nges pa'i

don du bstan pas na du ma zhes smos te, lung gi don rigs pas
brtags pa dang, lung bstan pas na byan byas pa dang, lung gi don
lung gis bshad pa dang, lung gi don lung dang mi 'gal bar bstan
pa ste, mtshan nyid 'di bzhis na nges don du shes par bya la de
bzhin mtshon pa'i

@220a *, ,phyir lung gi don lung dang mi 'gal ba dang, lung gi
don lung gis bshad pa smos so, ,de nyid kyis mi bsru [?] ba'i phyir
tshad ma zhes bya ste, yang dag par rdzogs pa'i sangs rgyas kyi
gsung yin pa'i phyir ji skad du, ,dge slong dag sa ni nam mkha'
la

'phags kyang srid, nyi ma dang zla ba ni sa la lhung yang srid,
chu klung ni rgyun nas ldog kyang srid, de bzhin gshegs pa'i bka'
ni gzhan du 'gyur mi srid do zhes gsungs pa lta bu'o, ,ji skad du
gsungs she na, dge slong dag ces smos te, nyon mongs pa bcom pa'i
phyir dang,

gsol ba dang bzhi'i las kyis bsnyen par rdzogs pa'i phyir dge
slong dag ces gsungs so, ,de la phyin ci ma log pa gsungs pas na
de bzhin gshegs pa zhes bya'o, ,thob par bya ba'i don thams cad
brnyes pa dang, bsod nams kyi zhing bla na med pa yin pa'i phyir
mchod

par 'os pa yin pas dgra bcom pa zhes bya'o, ,chos rnams ji lta ba
bzhin du don dam par thugs su chud pas yang dag par rdzogs pa'i
sangs rgyas zhes bya'o, ,sku tshe dang, mtshan dang, sku dang rigs
ma gtogs pa tha dad pa med pas rnams zhes bya'o, ,bskal pa zhes
bya ba

ni bar gyi bskal pa brgyad cu ste, bskal pa chen po'o, ,de nyid
gcig nas gnyis su bgrangs pa ni stong phrag mang po'o, ,de la
brgya stong phrag brgya na bye ba'o, ,bye ba rang gi 'gyur nas
gnas bzhi pa ni khrag khrig go, ,'jig rten ni stong gsum du'o,
,dpe bsgrub pa ni kun dga' bo zhes

smos te, kha dog ces bya ba ni bstan pa'i tshig go, ,gsal ba ni
rang bzhin gyi mdog go, ,'od 'byin pas na 'od bzang po'o, ,dpag
tshad ces bya ba ni, lcags chu ri bong lug dang glang, ,nyi zer
rdul dang sro ma dang, ,de las byung ba de bzhin du, ,sor ni nyi
shu bzhi la khru, ,khru bzhi la ni

gzhu 'dom gang, ,gzhu 'dom lnga brgya rnams la ni, ,rgyang grags
de la dgon par 'dod, ,de brgyad dpag tshad ces bya'o, ,de'i yon
tan gzhan bstan pa ni mig gi rab rib sal ba dang, yid kyi dran pa
gsal bar byed pa dang, lus kyi nad sel ba dang, sna'i dbang po la
phan

@220b 'dogs pas me tog de ni rab rib med par byed pa la sogs pa
tshig bzhi smos so, ,gong du 'od bzang po smos pa ni snang bar
yang byed ces bya ba ste gzugs mthong ba'i phyir ro, ,de la sna'i
dbang po'i mi mthun pa spong bas na sel ba'o, ,mthun pa bskyed
pas na 'byin pa'o, ,'o na

sna'i dbang por zad dam zhe na, khams bzhi dang bar byed pa ste
lus kyi dbang po dang, lce dang, mig dang, rna ba'i dbang po dag
ni sa'i khams dang, chu dang, me dang, rlung gi khams yin la, de
dag la phan 'dogs pas dang bar 'gyur ba'o, ,'o na 'khor los sgyur
ba'i rgyal po ni

mtshan bzang po sum cu dang ldan pas de'i tshe 'byung ngam zhe na
'khor los sgyur ba'i rgyal po thams cad la yang zhes bya ba la
sogs pa gsungs te, 'khor los sgyur ba zhes bya ba ni, gser dngul
zangs lcags 'khor lo can, ,de dag gling gcig gling gnyis dang,
,gsum dang

bzhi la mas rim bzhin, ,phas su rang 'gro g-yul bshams dang,
,mtshon brtsams las rgyal gnod pa med, ,ces bya ba'o, ,tshul khrims
'chal pa ni rnam pa gnyis te, ma thob pa'i nyams pa dang, thob
pa'i nyams pa'o, ,yang tshul khrims 'chal ba ni bzhi ste, rtsa
ba'i

ltung ba lhag par spyad pa dang, so sor lta ba dang, yongs su ma
dag pa'i chos 'chad pa dang, nyan thos dang rang rgyal ba'i bsam
pa bskyed pas nyams pa'o, ,dus mnyam pa nyid ni mtshungs pa'o,
,de'i yon tan ni bshad mod kyi, 'on kyang dbyibs dang, kha dog
dang, gnas dang, dus

ma brjod pas 'dri ba ni, me tog de ci 'dra gang du nam skyes she
na zhes bya'o, ,de la gang du skye ba bstan pa ni mtsho chen po ma
dros pa zhes bya ba la sogs pa ste, 'di nas byang du ri nag po,
,dgu 'das gangs ri'i de nas ni, ,spos ngad ldan pa'i tshu rol na,
,chu zheng lnga bcu yod pa'i mtsho, ,zhes

bya ba ste, dmyal ba'i mes kyang dro bar mi nus pas ma dros pa'o,
,yang rgyal po brtsams kyi 'bras bu'i don yin pas na dron po
blugs pa grangs par gyur pas ma dros pa zhes bya'o, ,yang na
klu'i rgyal po ma dros pa zhes bya ba gnas pas na ma dros pa zhes
bya'o, ,nam skye ba bstan pa ni nam sang

@221a *, ,rgyas bcom ldan 'das dag ces bya ba la sogs pa ste,
sangs rgyas zhes bya ba'i don ni bshad zin to, ,yang na don dang
ldan pa'i chos kyi tshogs dang, don dang mi ldan pa'i chos kyi
tshogs dang, don dang ldan pa yang ma yin don dang mi ldan pa yang
ma yin pa'i chos kyi

tshogs mtha' dag rnam pa thams cad du mngon par rdzogs par thugs
su chud pas na sangs rgyas zhes bya'o, ,bdud dpung dang bcas pa
thams cad kyi g-yul chen po bcom pas na bcom ldan 'das zhes
bya'o, ,yang na, ,dbang phyug dang ni gzugs bzang dang, ,dpal
dang grags dang ye

shes dang, ,brtson 'grus phun sum tshogs pa yi, ,drug po dag la
ldan zhes bshad, ,ces pa'i tshul gyis kyang bcom ldan 'das so,
,sprul pa'i sku rnams mtshungs pas na dag ces bya'o, ,dga' ldan
zhes bya ba ni 'dod pa'i lha rigs bzhi pa ste, gzigs pa mtha' dag
la

gzigs nas 'dzam bu'i gling du byon pa'i tshe, glang chen thal kar
mche ba drug ldan pa, ,rkang gnyis mchog dang ldan pas zhal bzhes
nas, ,drang srong gnas zhes pa ni ji bzhin du, ,yum gyi lhums su
'jug pa nyid du bstan, ,zhes bya ba'i tshul gyis zhugs pa'o,
,'phags pa

byams pa chos kyi rgyal tshab tu dbang bskur bas nab bas pa'o,
,lha'i 'khor du mas bskor nas byon pas na ris zhes bya'o, ,mgo
lcogs pa ni kha 'bu ba'o, ,lum pa'i tshal du shing blag sha'i yal
ga yum gyis bzung ste, glo g-yas pa dral ba'i tshe yang tshangs pa
dang brgya byin gyis blangs

pa'i tshe lha'i bus khrus byas shing ma brten par gom pa bdun bor
ba ni bltams pa'o, ,me tog gyes pa ni kha 'bye'o, ,rdo rje'i gdan
du rdo rje'i skyil mo krung gis rdo rje lta bu'i ting nge 'dzin
la brten nas rang nyid kyis slob dpon med par chos thams cad rnam
pa thams cad du mngon par rdzogs par sangs

rgyas pa ni nam bla na med pa zhes bya ba la sogs pa ste, nyan
thos dang rang sangs rgyas kyi rtogs pa las khyad zhugs pas na
bla na med pa'o, ,phyin ci ma log pa'i don khong du chud pas na
yang dag pa'o, ,spangs pa dang ye shes mthar thug pas na rdzogs
pa'o, ,zad pa dang mi skye ba shes

@221b pa'i ye shes ni byang chub ces bya ste, dri ma zad dang mi
skye ba'i, ,ye shes byang chub ces brjod de, ,zad med skye med
phyir de dag ,go rims bzhin du shes par bya, ,zhes pa'o, ,de nyid
mngon sum du mdzad pas mngon par rdzogs par sangs rgyas pa zhes
bya'o, ,rab tu rdzogs par

smin pas na rgyas pa'o, ,gdul bya'i gang zag ma gzigs pas gzhan
skyo ba bskyed pa'i phyir sprul pa'i sku'i snang ba nub par byed
pas na 'dzam bu'i gling du dgung lo brgyad cu rtsa gcig la byon
pa ni tshe'i 'du byed gtong bas na bor ba ste, rnam par nyams pas
na tshal rnyings pa'o, ,nam tha ma'i

gsol ba ba'i don grub nas gyad kyi nye 'khor ku sha'i grong du
glo g-yas pa phab pa'i tshe 'jig rten du cho 'phrul chen po ma
byung ba dang, nyid kyi thub pa'i bka'i mes bzhen zhing 'dzam
bu'i gling gi rgyan nub pa ni yongs su mya ngan las 'das pa ste,
sa'i steng du lhung bas na me tog la sogs pa lhags

pa'o; ,mdzad pa dag ni bcu gnyis su bstan pa ma yin nam, ci'i
phyir bzhi smos she na, bden mod kyi, 'on kyang 'dir mdzad pa
bzhi ni sangs rgyas thams cad kyi thun mong ma yin te, bltams pa
dang, mngon par rdzogs par 'tshang rgya ba dang, chos kyi 'khor lo
bskor ba dang, mya ngan las 'da'

ba med pa gang du yang mi srid la, dka' ba spyod pa la sogs pa ni
thams cad du nges pa med de gdul bya rgyud dag pa dag la mdzad pa
bzhis don 'grub pa'i phyir dang, kha cig srod la mngon par rdzogs
par sangs rgyas nas, de nyid kyi tho rangs yongs su mya ngan las
'das pa dag la mdzad pa bcu gnyis

su rigs pa ma yin no, ,ci 'dra ba zhes bya ba che khyad ni shing
rta'i 'khor lo tsam zhes bya'o, ,kha dog dang ldan zhing gsal te
zhes bya ba la ni ji ltar kha dog dang ldan zhing gsal zhe na,
kha dog dkar rab tu 'gyur ro zhes bya ba ni rgyal rigs kyi nang
du 'byung ba'i tshe'o, ,dkar por 'gyur ro zhes bya ba ni

bram ze'i rigs kyi nang na 'byung ba'i tshe'o, ,ci'i phyir rigs
gnyis kho na smos she na, 'jig rten na mthun pa dang, dbang che
bar grags pa'i rigs ni gnyis te, mdun na 'don pa dang, rgyal rigs
so, ,de la gal te rgyal rigs mchog tu byas na ni rgyal rigs su
skye ba bzhes la mdun

@222a *, ,na 'don mchog tu bya ba ni, bram ze'i rigs su skye bar
'gyur te, ci'i phyir zhe na, des gzhan 'dul ba'i phyir ro, ,padma
dkar po'i mdo na drang ba'i don yin no zha na, gnyis pa nges pa'i
don du bstan pa'i lung ni byang chub sems dpa'i sde sned las
kyang zhes bya ba'o, ,kye

zhes bya ba ni brgyad pa'i sgra'o, ,rgyal ba'i sras zhes bya ba
ni rigs 'tsho ba'i phyir byang chub sems dpa'i ming gi khyad par
te, byang chub sems dpa' sems dpa' che, ,blo dang ldan pas gsal
ba'i mchog ,rgyal sras rgyal pa'i gzhi dang ni, ,rgyal ba'i myu
gu rnam rgyal byed, ,rtsal dang

ldan pa 'phags pa'i mchog ,ded dpon grags pa chen po ste, ,snying
rje can dang bsod nams che, ,dbang phyug de bzhin chos dang ldan,
,zhes bya ba lta bu'o, ,ri mor byas pa la sogs pa mthong ba yang
tshogs bsags pa la rag lus pas na rnyed par dka' ste zhes bya'o,
,bskal

pa grangs med pa dang po la mthong ba la mchog tu smos so, ,mos
par spyod pa'i sa la sangs rgyas mthong ba ma yin pa tshogs kyi sa
la 'dod pa dgag pa ni grogs po dag ces pa la sogs pa ste, sangs
rgyas 'byung ba'i dgos pa'i chos bstan pa yin, bag yod pa'i chos
ston

pa zhes bya ba ste, chos thos pa la brten nas nyes pa ma byung gi
snga rol la sogs pa'i bag yod pa rnam pa lnga yin pa ni, bag yod
pa ni mya ngan las 'das pa thob par byed pa'i phyir te, bag yod
'chi med gnas yin te, ,bag med pa ni 'chi ba'i gnas, bag yod 'chi
bar mi 'gyur

te; ,bag med pa ni rtag tu 'chi, ,zhes gsungs pa dang, bag yod
pa'i legs pa lnga ste, longs spyod rgya chen po thob cing de las
mi nyams pa dang, phyogs mtshams su grags pa chen po 'byung ba
dang, 'khor thams cad du zhum pa med pa dang, 'chi ba'i tshe 'gyod
pa med pa dang, shi

ba'i 'og tu lha'i 'jig rten du skye'o zhes bya ba la sogs pa
bstan pas bag yod pa ni chos thams cad kyi rtsa ba yin pa'i phyir
ro, ,gong du au dum w'a ra'i ma tog bzhin no zhes 'byung ba ni
drang don de dpe mi byed pas so zhe na, zla ba snying po'i le'u
las kyang bstan te zhes bya ste, dper brjod pa ni

@222b mdo gzhan dag las so, ,'o na sangs rgyas dang phrad pa la
yon tan ci yod ce na, yon tan gyi sgo nas bstan pa ni, gang dag
mthong zhing thos pa dang, ,zhes bya ba la sogs pa ste, don yod
pa zhes bya ba ni thams cad la sbyar bar bya'o, ,gang phyir rgyal
ba dbang po dag ,mthong na ye

shes mthong phyir ro, ,zhes bya ba la sogs pas ni mthong ba don
yod pa bstan to, ,rin chen gtsug tor gyi mtshan lan gsum thos pas
sum cu rtsa gsum gyi lhar skyes so zhes bya ba la sogs pa de ni
thos pa don yod pa'o, ,bsnyen bkur byas pa don yod pa ni khye'u
glang po skyong lta bu'o, ,

mthar mya ngan las 'das pa thob par byed pas na 'dren pa'o, ,kha
cig na re mthong ba dang thos pa dang bsnyen bkur bya ba ji ltar
don yod ces 'jig rten 'dren pa'o zhes bya'o zhes 'chad do, ,byed
pa ni mtshon pa'i don to, ,gong du de bzhin gshegs pa mthong yang
srid mi mthong yang srid ces bya ba

de lta bu zhe na, bskal pa bzang po'i mdo las kyang zhes gsungs
te, bskal pa drug cu dang, brgyad khri dang sum brgyar ni mi
mthong bar 'gyur ro, ,bskal pa 'di dang, bskal pa skar ma lta bu
dang, yon tan bkod pa rnams la ni mthong yang srid pa'o, ,sangs
rgyas 'byung ba rnyed dka' ba bshad zin

to; ,mdo sde kun las btus pa'i bshad pa lung gi tshad mar sbyar ba
las, sangs rgyas 'byung ba rnyed dka' ba'i gtam ste dang po'o,,
,,gnyis pa mir 'gyur ba rnyed par dka' ba bstan pa ni, mir 'gyur
ba rnyed par dka' ste zhes bya ba gsungs te, rang gi 'byor pa
lnga mtshon

pa'i don du mir 'gyur ba smras so, ,de la rang gi 'byor pa lnga
gang zhe na, mir gyur pa dang, yul dbus su skyes pa dang, dbang
po ma tshang ba med pa dang, gnas la dad par gyur pa dang, las kyi
mtha' ma log pa gang yin pa'o, ,de la mir gyur pa gang zhe na,
'di ltar 'di na la la

mi rnams dang skal ba mnyam par skyes pa, skyes pa'i dbang po
dang ldan pa'am, bud med du skyes pa yin te, de ni mir gyur pa
zhes bya'o, ,yul dbus su skyes pa gang zhe na, 'di ltar 'di na la
la gang du, 'khor bzhi po rnams dang, dam pa rnams dang, yang dag
par song ba

@223a *, ,rnams dang, skyes bu dam pa rnams 'gro ba'i dbus kyi
rkun ma yin pa rnams dang, kla klo ma yin pa rnams su skye zhing,
rigs mthon po longs spyod phun sum tshogs pa dag tu skye ba yin
te, de ni yul dbus su skyes pa zhes bya'o, ,dbang po ma tshang ba
med pa gang zhe na,

'di ltar 'di na la la glen pa dang, dig pa dang, lkugs pa dang,
lag pas brda byed par gyur cing, legs par gsungs pa dang, nyes
par bshad pa'i chos rnams kyi don kun shes par mi nus pa ma yin
pa dang, yan lag dang nyid lag ma tshang ba med par gyur pa rna ba
ma tshang ba med pa la

sogs pa yan lag dang nyid lag ma tshang ba med pas gang gis dge
ba'i phyogs yang dag par bsgrub pa'i skal ba yod pa yin te, de ni
dbang po ma tshang ba med pa zhes bya'o, ,gnas la dad par gyur pa
gang zhe na, 'di ltar 'di na la las de bzhin gshegs pas gsungs
pa'i chos 'dul ba la dad

pa dang, sems dang ba thob par gyur pa yin te, de ni gnas la dad
par gyur pa zhes bya'o, ,de la gnas zhes bya ba ni de bzhin
gshegs pas gsungs pa'i chos 'dul ba la bya ste, 'jig rten dang
'jig rten las 'das pa'i chos dkar po'i chos thams cad skye ba'i
gnas su gyur pa yin no, ,

des sngon du drangs pa'i dbang gis de la dad pa gang yin pa de ni
gnas la dad par gyur pa yin te, nyon mongs pa'i dri ma dang rnyog
pa thams cad bsal bar gyur pa'i phyir ro, ,las kyi mtha' ma log
pa gang zhe na, gang gi tshe 'di nyid la mtshams med pa'i las lnga
po dag las gang yang rung ba ma byas

shing byed du ma bcug pa yin te, de ni las kyi mtha' ma log pa
zhes bya'o, ,tshe 'di nyid la mtshams med pa'i las lnga po de dag
byas shing bsags la yongs su ma spangs na yongs su mya ngan las
'das shing 'phags pa'i lam bskyed pa'i skal ba med pas na de'i
phyir las kyi mtha' de dag ni las kyi

mtha' ma log pa zhes bya'o, ,des bdag nyid kyi lus de yan lag
lnga po de dag gi 'byor par byed pas na de'i phyir bdag gi 'byor
ba zhes bya'o, ,de la rnyed par dka' ba'i 'og nas dpe bstan pa'o,
,'o na lung las, ngas ni gang dag bstan pa yi, ,mi khom brgyad po
de dag spong, ,zhes bya ba la

@223b sogs pa gsungs pas me tog gcig phul ba tsam yang tha ma mya
ngan las 'das pa'i rgyur gsungs na ni mi lus thob pa smos kyang
ci dgos, de ni bden te, 'dir ni de ni dud 'gro'i skye gnas su
skyes pa nas mi lus thob pa la bya ste, de ci'i phyir zhe na,
shin tu gti mug par gyur ba'i phyir, dmyal

ba la sogs pa dag ni rtog pa shas che zhing skyo ba bskyed cing
thar par yang 'gyur ro, ,de ci mngon zhe na, 'phags pa nyid kyi
zhal nas, rgya mtsho che gnas gnya' shing bug pa dang, ,rus sbal
phrad pa las kyang dud 'gro las, ,mi nyid ches thob dka' bas mi
dbang gis, ,dam chos spyad pas de

'bras mchis par mdzod, ,ces gsungs so, ,rnam grangs gzhan yang
dge ba bcu dang ldan pa las mi lus thob pa ni dka' ba ma yin no,
,de lta bas na las rnam pa gsum gyis na dpe ma nges pa ma yin no,
,de la phyogs snga ma ni ci lta zhe na zhes bya ba'o, ,lan ni dge
slong dag ces

bya ba la sogs pa ste, sa chen po ni dbus kyi gling bzhi ri rab
dang bcas pa'o, ,dper na zhes bya ba la sogs pa ni dpe dgod pa'o,
,rus sbal smos pa ni de de'i gnas yin pa'i phyir dang, ha cang
yang nyal ba'i phyir ro, ,thub pa ni tshe'i tshad do, ,'tsho ba ni
kha zas kyis gnas pa'o, ,nges

par bzung ba'i phyir bzlas te brjod pa ni, bcom ldan 'das stes na
'gyur lags so, ,bde bar gshegs bstes [*pa stes?] na 'gyur lags te zhes bya'o,
,de la bde bar gshegs pa zhes bya ba ni rang gi don phun sum
tshogs pa dang, gzhan gyi don phun sum tshogs pa'o, ,de la rang gi
don phun

sum tshogs pa ni spangs pa dang, ye shes gnyis so, ,de la spangs
pa phun sum tshogs pa ni mi ldog par gshegs pa ste rims nad legs
par byang ba lta bu'o, ,ye shes phun sum tshogs pa ni ma lus par
gshegs pa ste bum pa legs par gang ba lta bu'o, ,gzhan gyi don
phun sum

tshogs pa ni mdzes par gshegs pa ste gzugs bzang po lta bu'o, ,de
la 'khor ba las thar ba ni zhi ba'o, ,phung po lhag ma dang bcas
pa dang lhag ma med pa ste, nyan thos dang rang rgyal ba'i theg
pa ni bstan pa'i chos so, ,theg pa chen po ni rab tu bstan pa'o,
,stes na zhes bya ba ni las rnam pa

@224a *, ,gsum ci rigs pas so, ,las rnam pa gsum ni skyes nas
myong ba dang, lan grangs gzhan la myong ba dang, ma nges par
myong ba'o, ,dpe des smos pa ni gong du sbyar ba dang, 'og tu
sbyar ba'i phyir ro, ,mdo sde kun las btus pa'i bshad pa, lung gi
tshad mas

sbyar ba las, mi lus thob pa rnyed par dka' ba'i gtam brjod pa
ste gnyis pa'o,, ,,da ni dal ba 'byor pa rnyed par dka' ba de
bstan pa'i phyir dal ba 'byor ba rnyed par dka' ba ste zhes dam
bca' ba mdzad do, ,gong du bshad pa'i lung las 'byung ba de drang
ba'i don ma yin nam zhe na,

gnyis pa ni nges don sgrub pa dang dal ba 'byor pa'i mtshan nyid
rgyas par bshad pa'i phyir gsungs pa, dal ba 'byor ba rnyed dka'
ste, ,zhes bstan pa yin no, ,da nyid kyang mi lus thob par dka'
ba bstan pa ni, dal ba'i mtshan nyid bstan la, dal 'byor rnyed
dka' bas na 'byor ba lnga bstan te,

ngan song gsum las log pas na mir gyur pa'o, ,mtha' 'khob nas dge
bsnyen ma mi 'ong ba'i nang du ma skyes pa'i bar gyis ni yul dbus
su skyes pa'o, ,glen pa ma yin pa la sogs pa ni dbang po tshang ba
bstan to, ,log par lta ba ma yin pas ni gnas la dad pa dang las
kyi mtha' ma log pa,

sangs rgyas 'jig rten du byung bas ni gzhan gyi 'byor pa lnga
bstan to, ,gzhan dag ni mi khom pa brgyad las log pa ni dal ba
yin la, mi khom pa gang zhe na, sems can dmyal ba la sogs pa'o
zhes bstan pa'i phyir de 'og nas kyang gang zag tshangs par spyod
pa la gnas pa'i dal ba'i dus ni gcig

ste; zhes 'byung ba'i phyir ro zhes 'dod do, ,de la bye brag mang
po zhes bya ba ni theg pa mtha' dag ston pa las so, ,gcig las
'phros pa zhes bya ba ni gong du 'dzeg pa la bya'o, ,chos sgrub
pa'i gnas ma yin pas mi khom pa'o, ,gtso bo bsdus pa ni brgyad
ces bya ste, rnam pa'i rab tu dbye ba

ni mtha' yas pa'o, ,gang zag ces bya ba ni skyes pa dang bud med
dag go, ,de la dmyal ba zhes bya ba ni khams bco brgyad do, ,dud
'gro'i skye gnas ni rigs bye ba phrag sum cu rtsa drug go, ,gshin
rje'i rigs ni sum cu rtsa drug dag go, ,de la rang bzhin dang lus
dang dngos po bstan pas ni

@224b dmyal ba'o, ,dud de 'gro ba'i phyir dang, blun pa'i phyir
dud 'gro'o, ,gshin rje zhes bya ba ni 'gro ba'i bdag por gyur pa
ste, de'i rigs ni yi dags kyi 'jig rten no, ,de la dmyal ba'i
khams ni bsdu na rnam pa brgyad de, yang sos dang, thig nag dang,
bsdus 'joms dang, ngu 'bod

dang; ngu 'bod chen po dang, tsha ba dang, rab tu tsha ba dang,
mnar med pa ste chu bur can la sogs pa brgyad ni yang sos la sogs
par bsdu'o, ,nyi tshe ba dang nye 'khor ba 'ang tsha ba brgyad kyi
'khor du bsdu'o, ,dud 'gro'i skya gnas ni rdzus te skye ba dang,
mngal nas skye ba dang, sgo nga las skye

ba dang, drod gsher las skye ba ste skye gnas rnam pa bzhi'o,
,kham gyi zas dang, reg pa'i zas dang, yid la byed pa'i zas dang,
rnam par shes pa'i zas can te 'tsho ba'i phyir yang rnam pa
bzhi'o, ,rkang pa med pa dang, rkang gnyis pa dang, rkang bzhi pa
dang, rkang mangs te gzugs can gyi

rnam pa bzhi'o, ,yi dags ni phyi'i sgrib pa can dang, nang gi
sgrib pa can dang, zas dang skom la sgrib pa can te bsdu na rnam
pa gsum mo, ,de la dmyal ba dag ni rdzub pa'o, ,yi dags ni mngal
nas skye ba dang, rdzub pa gnyis yod de, mngal nas skyes pa ci
mngon zhe na, ji skad du, bdag gis

mtshan mo bu lnga dang, ,de bzhin nyin mo bu lnga dag ,bskyed cing
bskyed cing zos gyur te, ,'on kyang bdag ni 'grangs ma gyur,
,zhes bya ba lta bu'o, ,lha tshe ring po ni gzugs kyi khams kyi
gnas rigs bzhi pa ste 'bras bu che'i phyogs gcig na gnas pa'o,
,de ci'i phyir ma kham pa

yin zhe na, lus de zhi ba dang, tshe zad pa'i tshe log par lta ba'i
phyir ro, ,'khor rnam pa bzhi mi 'ong bas na mtha' 'khob pa'o,
,mtha' 'khob gnyis gang zhe na, rku 'phrog byed pa la sogs pa
ste, kla klo ni kla klo nyid la bya'o, ,brnab sems ni chags sems
can te yid kyis bdag gir

byed pa'i phyir ro, ,gnod sems ni zhe sdang ba can no, ,'khor
rnam pa bzhi ni gtso bo smos pa ste, dge tshul pha ni dge slong gi
'khor du bsdu'o, ,dge tshul ma dang dge slong ma ni dge slong ma'i
'khor du bsdu'o, ,bsnyen gnas ni dge bsnyen gyi 'khor du bsdu'o,
,yid shas chung bas na glen pa'o, ,

@225a *, ,de nyid kyis na don go ba'i mthu med pa'o, ,sgo lnga'i
dbang po shas chung bas na lug ltar lkugs pa'o, ,de nyid kyis na
lag brda byed pa'o, ,gang gi don zhe na, legs par smras pa zhes
bya ba la sogs pa ste, phan pa'i don ston pas na legs par smras
pa'o, ,phan

pa ma yin pa'i don ston pas na nyes par smras pa'o, ,yang rna bar
snyan pa ni legs par smras pa'o, ,de las bzlog pa ni nyes par
smras pa'o, ,log par lta ba rnam pa gsum ste, rgyu la skur ba
dang, 'bras bu la skur ba dang, byed pa la skur ba'o, ,de la rgyu
la skur ba ni sbyin pa yang med ces

bya ba la sogs pa ste, ma chags pa'i dge ba'i rtsa ba nas sbyin
pa ste, de ni phyug pa'i rgyu yin pa'i phyir ro, ,de nyid snyoms
par byed pa dang, dus bzang por sbyin pas na mchod sbyin te de ni
rtsa 'jing dang skur par 'gyur ba'i rgyu yin pa'i phyir ro,
,sbyin pa de nyid kyi khyad par ni sbyin sreg ces bya ste, de
'byor

pa'i rgyu yin pa'i phyir ro, ,des na, bzlas la brtson na dga'
'gyur zhing, ,bsgom la brtson na grol bar 'gyur, ,mchod la brtson
na dga' 'gyur zhing, ,bsgom la brtson na grol bar 'gyur, ,mchod
la brtson na mchod 'gyur zhing, ,me la sbyin sreg byas pas 'byor,
,zhe'o, ,byed pa la skur pa ni legs par byas pa yang med ces bya
ba la sogs pa ste, de la legs

par byas pa ni srog gcod pa spong ba la sogs pa ste, de dag ni
tshe ring ba la sogs pa'i rgyu yin pa'i phyir ro, ,nyes par byas
pa ni srog gcod pa la sogs pa ste, de dag ni tshe thung ba la sogs
pa'i rgyu yin pa'i phyir ro, ,ji skad du, srog gcod pa yis tshe
thung 'gyur, ,ma byin len pas

dbul ba nyid, ,byi'o byas pas dgra dang bcas, ,brdzun du smras
pas skur pa ste, ,phra ma yis ni bshes dang 'byed, ,rtsub po'i
tshig gis mi snyan thos, ,ma 'brel smra ba tshig mi btsun, ,brnab
sems yid la re ba 'joms, ,gnod sems 'jigs pa sbyin par bshad,
,log par lta

bas lta ngan nyid, ,ces bya ba la sogs pa lta bu'o, ,de la 'bras
bu rnam pa bzhi ste, rnam par smin pa dang, rgyu mthun pa dang,
dbang dang, skyes bu byed pa'o, ,'di dag gis bshad pa ni 'og nas
zhib tu 'byung ngo, ,de la gtso bo yin pa'i phyir rnam par smin
pa zhes smras pa ste, mi 'dra bar smin

@225b pas rnam par smin pa'o, ,ris mthun pa'i snang ba ni 'jig
rten 'di'o, ,ris mthun pa dor ba'i ma 'ongs pa'i skye ba las kyi
dbang gis 'grub pa'i pha rol lo, ,yod pa'i dngos po 'jig par byed
pa ni pha yang med ma yang med ces bya ba la sogs pa ste, de la
dge sbyong zhes bya ba ni chos

rnam pa lnga dang ldan pa'i phyir ro, ,bram ze ni spyod pa gtsang
ba'i phyir, kha na ma tho ba spangs pa'o, ,yang na rab tu byung
ba sde lnga ste, dge slong dang, dge slong ma dang, dge tshul pha
dang, dge tshul ma'i sdom pa la brten nas don byed pa ni dge
sbyong ngo, ,khyim pa'i rtags skra dang kha spu ma bregs

shing gos dkar po gyon bzhin du tshangs par spyod pa la sogs pa'i
sgo nas don byed pa ni bram ze'o, ,yang na chos 'di pa'i cha byad
can ni dge sbyong ngo, ,phyi rol pa'i cha byad can bram ze'o,
,yang na dge sbyong ni rnam pa bzhi ste, lam rgyal ba dang, ston
pa dang, 'tsho ba dang, sun 'byin par

byed pa'o, ,de la dang po'i dbang du byas nas de bzhin gshegs pa
ni lam rgyal ba ste yang dag par song pa'o, ,chos smra ba dang
legs par zhugs pa ni ston pa dang 'tsho ba ste zhugs pa'o, ,bram
ze zhes bya ba ni rigs dang ming dang sgrub pa'i dbang du byas
pas rnam pa gsum ste, don gyi skabs

'dir sgrub pa bram ze la 'dod de bya ba byas shing mi dge ba'i
chos thams cad bsal bas na yang dag par song ba'o, ,yang na slob
pa dang mi slob pa dag ni mthong ba dang bsgom pas spang bar bya
ba'i nyon mongs pa dag las rnam par rgyal bas na lam rgyal ba'i
dge sbyong zhes bya ste, de'i phyir rgyun

du zhugs pa la sogs pa la sbyar bar bya'o, ,de la rgyun du zhugs
pa dang, lan cig phyir 'ong ba dang phyir mi 'ong ba dag ni yang
dag par song ba'o, ,de dag ni rgyu la zhugs pa gsum dang, dgra
bcom pa'i rgyu la zhugs pa ni yang dag par zhugs pa'o, ,dgra
bcom pa'i 'bras bu

la gnas pa ni dgra bcom pa'o, ,dgra bcom pa'i yon tan gang zhe
na, 'jig rten rig pa zhes bya ba la sogs pa ste, lha'i mig gi
mngon par shes pa dang, 'chi 'pho ba dang skye ba shes pa'i
mngon par shes pa dang, zag pa zag pa'i mngon par shes pa ni 'jig
rten rig pa'o, ,de las

@226a *, ,bzlog pa ni gang zag tshangs par spyod pa la gnas pa dal
ba'i dus ni gcig ste zhes bya ba la sogs pa yin no, ,de bzhin
gshegs pas bstan pa'i chos gang zhe na thog mar dge ba zhes bya
ba la sogs pa gsungs te, chos kyi yon tan gyi rnam grangs ni 'di
lta ste,

bshad par bya ba dang, khong du chud par bya ba'o, ,de ci'i phyir
zhe na, ston pa'i dam chos rnam gnyis te, ,lung dang rtogs pa'i
bdag nyid do, ,de 'dzin byed dang smra byed dang, ,sgrub par byed
pa kho na'o, ,zhes 'byung ba'i phyir ro, ,de lta bas na bshad par
bya ba'i chos bstan par bya ba ni thog mar

dge ba, bar du dge ba, tha mar dge ba zhes bya ste, lhag pa'i
tshul khrims kyi bslab pa ston pas thog mar dge ba ste, tshul
khrims dang ldan pa yin te, so sor thar pa'i sdom pas bsdams pa
dang, cho ga dang spyod yul phun sum tshogs pa dang, kha na ma tho
ba phra rab dag la 'jigs

par lta ba'o, ,bar du dge ba ni lhag pa'i sems kyi bslab pa ste,
'dod pas dben pa la sogs pa'i bsam gtan bzhi'o, ,tha mar dge ba
ni lhag pa'i shes rab kyi bslab pa ste, 'phags pa'i bden pa bzhi
shes par 'dod pa'i zag pa dang, srid pa dang, ma rig pa dang, lta
ba'i zag pa

las sems rnam par grol ba'i ye shes mthong bar 'gyur ba'o, ,de
lta bu'i dus gsum du dge ba'i chos de yang ci 'dra zhe na, brjod
bya'i don ma log cing mchog tu gyur pa don phun sum tshogs pas don
bzang ba'o, ,aa la sogs pa rjod byed kyi tshig gsal zhing don myur
du go bar byed pas tshig

'bru bzang po'o, ,de lta bu'i chos des ci zhig sgrub cing ston ce
na, tshangs par spyod pa zhes bya ste, phung po lhag ma dang bcas
pa la sogs pa'i mya ngan las 'das pa ni tshangs pa'o, ,de la ci
mngon zhe na, mdo las zhi bar gyur pa tshangs par gyur pa, bsil
bar gyur pa zhes bya ba ni mya ngan

las 'das pa'i grangs so zhe'o, ,de'i rgyu yin pa'i phyir spyod pa
ste, lam gyi 'dus byas kyi gtso bo yin pa'i phyir ro, ,de yang,
zag bcas zag pa med chos dang, ,lam ma rtogs pa'i 'dus byas
rnams, ,zag bcas gang phyir de dag la, ,zag rnams kun tu rgyas
par 'gyur, ,zhe'o, ,

@226b de'i phyir na tshangs par spyod pa zhes bya bas ni rtogs par
bya ba don dam pa'i chos bstan to, ,don dam pa'i chos de ci 'dra
ba zhe na, mu stegs can dang ma 'dras pa'o, ,lam des khams gsum
gyi nyon mongs pa spong bas yongs su rdzogs pa'o, ,lam de rang
bzhin gyis rnam par grol

bas na yongs su dag pa'o, ,lam de zag pa zad pa rnams kyi rgyud
la skyes te rgyud kyi dag pas dag pa'i phyir yongs su byang ba'o,
,la la dag ni thos pa'i tshe dad pa bskyed pas thog mar dge ba'o,
,sems pa'i tshe dga' ba bskyed pas bar du dge ba'o, ,bsgom pa'i
tshe blo rgya chen

po bskyed pas tha mar dge ba'o, ,mtho ris dang thar pa'i rgyu yin
pa'i phyir mtho ris dang byang grol gyi don 'byung bas don bzang
po'o, ,de 'chad pa'i tshig gsal zhing zur phyin pas tshig 'bru
bzang po'o zhes zer ro, ,kha cig na re mu stegs kyi chos kyi
gnyen po yin pas, thog ma la

sogs par dge ba'o, ,de ci'i phyir zhe na, de dag tshig snga phyi
'gal ba 'byung ste, mi 'tshe ba ni chos kyi mchog ces 'byung la,
phyugs bsad de mchod sbyin byas na mtho ris su 'gro zhes bya ba
dang, brdzun gyis slu ba sdig pa'i mchog ,ces 'byung la, rtsed mo
dang, mi tshangs par spyod

pa dang, bag ma len pa dang, nor 'phrog pa dang, srog gi phyir ni
brdzun smra bar bya zhes 'byung ngo, ,yang bdag tu smra bas na
don bzang po ma yin no, ,ma 'brel pa dang, mi gsal ba dang, cal
col du smra bas na tshig 'bru ngan pa'o, ,mi thod can dang, gcer
bu ba dang 'dres pas ma 'dres pa

yang ma yin no, ,sa 'og ma'i gnyen po tsam yin pas yongs su
rdzogs pa yang ma yin no, ,rang gi sa pa'i nyon mongs pa 'byung
bas yongs su dag pa yang ma yin no, ,sa gzhan gyi nyon mongs pa'i
yid dang rjes su 'brel pa sa rnam par byang ba yang ma yin no,
,mya ngan las 'das pa'i

rgyu ma yin pas tshangs par spyod pa yang ma yin no zhes zer ro,
,gzhan dag ni thog mar dge ba ni don bzang po'i phyir ro, ,bar du
dge ba ni tshig 'bru bzang po'i phyir ro, ,tha mar dge ba ni ma
'dres pa la sogs pa tshig lnga yin no zhes kyang zer ro, ,'o na
dal ba 'byor pa rnyed par dka' ba

@227a *, ,bstan pa drang ba'i don ma yin nam zhe na, nges don gyi
lung bstan pa ni grogs po dag ces bya ba la sogs pa yin no, ,kha
cig ni lung gzhan bstan pa'i sgo nas don bsdu ba yin no zhes
kyang 'dod do, ,la la dag ni dal ba 'byor ba ji ltar rnyed par
dka' zhe na, gtan

tshigs gzhan bstan te dper na, aa ka ru nag po 'ga' zhig tu dri
'byung gi gtan du ma yin pa ltar dal ba 'byor pa yang tshul khrims
dang ldan zhing rgyu ma tshang ba med par tshogs pa las thob kyi
gyi na thob par mi 'gyur ro zhes bstan pa'i phyir mdo 'di smos so
zhes zer ro, ,kha cig ni mdzes par

bya ba'i phyir dang nges don du bya ba dang, tshul gzhan gyis
bshad par bshad pa dang, slob dpon rang nyid kyis gzigs pa bstan
pa'i phyir bshad pa dang ma bshad pa'i lung gi don mtha' dag
bstan par rig par bya'o zhes zer ro, ,kha cig ni mdzes par bya
ba'i phyir, de ltar na mdo sde sangs rgyas snying

po las dge slong dag dal 'byor ni rnam pa bcu ste, gzhan gyi
'byor pa lnga dang, rang gi 'byor pa lnga'o zhes bya ba gsungs
pa'i don slob dpon gyis mdo du mas bshad pa yin no, ,da ni zla
ba'i snying po'i le'u las 'byung ba'i dal 'byor gzhan bstan pa'i
phyir, yang de nyid las 'byung ba zhes smras

so; ,rnam par dag pa zhes bya ba ni yon tan bcu dang ldan pa'o,
,mnyam pa nyid ces bya ba ni ma tshang ba med pa'o, ,de nyid bstan
pa ni, rigs dma' ba spangs pa dang zhes bya ba la sogs pa'o, ,de
la rigs mtho bas na rigs dma' ba spangs pa'o, ,ci mi shes pas na
glen pa'o, ,bye brag mi

phyed pas na blun pa'o, ,zhar ba dang rlig pa phyung ba la sogs
pa ni dbang po nyams pa'o, ,pho'i dbang po dang ldan pa dang, de
ma nyams pas phor skyes pa'o, ,'o na bud med kyang ci'i phyir ma
smos she na, rten dman pa'i phyir ma smos so, ,gzugs legs pas na
gzugs bzang po'o, ,'byor

ba dang ldan pas ni mi dbul ba'o, ,gzi brjid che bas na mi brnyas
pa'o, ,tshig btsun pas na tshig mnyan pa'o, ,mang pos bkur bas na
skye bo mang pos lta ba'o, ,de la mnyam pa nyid bcu yongs su
rdzogs pa ma yin pas gegs su 'gyur na ni ha cang thal ches par
'gyur la, ma yin na don med par

@227b 'gyur ro zhe na, ma yin te 'on kyang yon tan tshad mar bstan
pa'i phyir 'di smos pa nyes pa med do, ,mdo kun las btus pa'i
bshad pa lung gi tshad mas sbyar ba las dal ba 'byor pa rnyed par
dka' ba'i gtam brjod pa ste gsum pa'o, ,dal 'byor gyi mtshan nyid
bshad zin to,, ,,da ni byang chub kyi sems

bstan pa bshad par bya'o, ,de la re zhig mtshams sbyor ba ni de
bzhin gshegs pa'i bstan pa la dad pa rnyed par dka' ste zhes
bya'o, ,ci'i phyir zhe na, sangs rgyas bye ba khrag khrig brgya
stong la bsnyen bkur byas na gzod dad pa thob po zhes gsungs pa'i
phyir ro, ,de la bstan pa ni dam pa'i chos lung dang

rtogs pa'i bdag nyid la bya'o, ,dad pa ni mi phyed pa'i mtshan
nyid dang ldan pa'o, ,de ni rnam pa gsum ste, dang ba'i dad pa
dang, yid ches pa dang, 'dod pa'i dad pa'o, ,de dag kyang yul ni
dkon mchog la sogs pa rnam pa gsum la ci rigs par skye ba'o, ,'o
na lung las kyang dad pa gang

zhe na, las dang 'bras bu bden pa dang, dkon mchog gsum la mngon
par yid ches pa dang, 'dod pa dang sems dang ba'o zhes pa dang
'gal lo zhes rgol ba'i dad pa ji lta bu zhe na zhes bya ba'o,
,lan ni de dgongs pa'i don te, bye brag gam sgo nas spyi mtshon
pas 'gal ba med pa bstan pa de

ni de bzhin gshegs pa'i gsang ba'i mdo las zhes bya ba la sogs
pa'o, ,'di la zhes bya ba ni dad pa bstan par bya ba'i skabs 'di
la'o, ,rigs kyi bu'am rigs kyi bu mo zhes bya bas ni dal 'byor
thob pa'i gang zag bstan to, ,stong pa nyid dang snying rje mi
phyed pa dang ldan pa ni lhag pa'i bsam

pa'o; ,sems bskyed de zhes bya ba ni smon pa'i bdag nyid do,
,spyi'i don la gnas skabs kyi stobs kyis dgos pa bye brag tu
bstan pas na dad pa yin zhes bya'o, ,de'i phyir dad pa bstan par
bya ba ni dang ba mang zhing zhes bya ba la sogs pa ste, byed pa
dang, yul dang, ngo bo nyid dang, phan yon

yang rig par bya'o, ,de la byed pa ni rnam pa gsum ste, dang ba'i
byed pa dang, 'dod pa'i byed pa dang, yid ches pa'i byed pa'o,
,de la dang ba'i byed pa ni nor bu chu dang byed ltar rgyud kyi
rnyog pa med pa ste, phyir zhing 'phags pa rnams la lta 'dod pa
dang, dam pa'i chos nyan par 'dod pa'o, ,de la dang ba

@228a *, ,ma yin pa ni rtag tu bsgom pa'i phyir ro, ,'phags pa ni
las dang nyon mongs pa las ring du song ba ste, yang dag par
rdzogs pa'i sangs rgyas dang, de'i dge 'dun dag go, ,dam pa ni
gang zag de dag ste, de dag gis spyad pa'i phyir dam pa'i chos
so, ,'dod pa'i

byed pa ni ser sna med pa la sogs pa ste, thob pa dang spangs pa
la dmigs pa'i phyir mya ngan las 'das pa thob pa'i rgyu lam gyi
bden pa dang, sdug bsngal gyi rgyu kun 'byung la dmigs pa'o,
,sdug bsngal gyi rgyu kun 'byung spangs pa'i phyir ser sna med
ces bya ba ste, ser sna dang 'chal pa'i

tshul khrims la sogs pa dag ni sdug bsngal gyi rgyu yin pa'i phyir
ro, ,mya ngan las 'das pa'i rgyu lam gyi bden pa thob par bya
ba'i phyir lhug par gtong ba dang zhes bya ba la sogs pa ste, ma
chags pa'i ngo bo nyid la sogs pa pha rol tu phyin pa drug ni lam
du 'dod pa'i phyir ro, ,de la lhug

par gtong ba ni sbyin pa dang 'bras bu ma 'brel ba ste mya ngan
las 'das pa bsngo ba'i phyir ro, ,lag pa brkyang ba ni gus pa
dang rgya cher rab tu sbyin par bya'o, ,gtong ba la dga' ba ni
snga rol dang de'i tshe dang byin zin nas yi rang ba dang, dang ba
dang, 'gyod pa med pa'o, ,sbyin pa mi 'chad

par byed pa ni gcig tu chos dang bab col ma yin pas longs spyod
sgrub ste dus dus su yang dang yang du sbyin par bya ba'i dngos
po yongs su gtong ba'o, ,gtong ba phun sum tshogs pa ni sbyin gnas
dag la 'bul ba'o, ,sbyin pa 'gyed par dga' ba ni dus dus su pha
dang ma dang bu dang bran pho

dang bran mo la sogs pa la kun 'gyed pa'o, ,yang na sbyin pa rnam
pa drug ste, mi rten pa dang, ,dga' ba dang, yang dang yang du
sbyin pa dang, snod du gyur pa la sbyin pa dang, yongs su gzung
ba sbyin pa dang, 'khor la sbyin pa ste, de ltar sbyin pa dang,
gang la sbyin pa'i dbang du byas nas

lhug par gtong ba la sogs pa rnams su rig par bya'o, ,rnam grangs
gzhan yang mi srid pas lhug par gtong ba'o, ,mi 'gyod pas na dga'
ba'o, ,gus pa dang ldan pas mchod sbyin no, ,lus dang longs spyod
dang dge ba gtong bas gtong ba phun sum tshogs pa'o, ,rjes su dga'

@228b bas 'gyed pa la dga' ba'o, ,gtong ba'i tshe na khong khro ba
med pa'o, ,'bras bu 'dod pa'i re ba med pas rnyog pa med pa'o,
,yang na pha rol tu phyin pa drug gis zin pa ste, de la sbyin
pa'i sbyin pa ni lhug par gtong ba'o, ,tshul khrims ni dga' ba
dang gus pa'i mchog sbyin no, ,brtson 'grus

ni gtong ba phun sum tshogs pa'o, ,bzod pa ni dga' ba dang khong
khro ba med pa'o, ,bsam gtan dang shes rab kyis zin pas na rnyog
pa med pa ste, de ltar na sbyin pa ji lta ba bzhin du tshul khrims
kyi sbyin pa la sogs pa rig par bya ste, 'dir ni mtshon par rig
par bya'o, ,yid ches pa'i

byed pa bstan pa ni las dang las kyi rnam par smin pa la yid ches
pa dang zhes bya ba la sogs pa'o, ,de la yis ches pa la sogs pa
gsum ni som nyi med pa la sogs pa gsum dang sbyar bar bya'o,
,yang na mi phyed pas yid ches par bya'o, ,nges par 'dzin pas mos
pa'o, ,bye

brag phyed pas rtogs pa'o, ,thos pa'i tshe som nyi med pa'o, ,bsam
pa'i tshe the tshom med pa'o, ,bsgom pa'i tshe yid gnyis med pa'o
zhes kha cig 'dod do, ,la la dag ni sbyor ba la sogs pa gsum du
som nyi med pa la sogs pa yin no zhes so, ,lus can rnams kyis las
dag ni, ,

bskal pa brgyar yang chud mi za, ,tshogs shing dus la bab pa na,
,'bras bu nyid du 'gyur ba yin, ,zhes gnyen pos ma bcos par zad
par mi 'gyur bas chud mi za'o, ,chud mi za ba ci zhig gnod, ,nyon
mongs pa spong na so sor ma brtags pa'i 'gog par 'gyur ro, ,ma
yin te chud mi

za ba zhes bya ba ni gnyen pos ma bcos na 'bras bu bskyed pa la
bya ste, nyon mongs pa zad na de ni 'dod pa kho na ste, thog ma
med pa'i las dag ji ltar zad par 'gyur zhe na, gnyen pos bsgom
zhing rgyu 'gog pas na mi bya ba mi byed pa'o, ,nges don bstan
pa'i sgo nas bsdu ba ni, yang de nyid las

'byung ba zhes bya ba yin no, ,'dun dang zhe sdang 'jigs pa dang,
,rmongs pas gang zhig chos mi 'da', ,zhes bya ba'i tshul gyis ni
bya ba kha na ma tho ba mi byed pa ste, gzhan du na, nga yi bstan
la ma gus gang, ,de yis nga mthong ci zhig bya, ,zhe'o, ,dad pa'i
yul bstan pa'i phyir dad pa ni

@229a *, ,zhes bya ba la sogs pas mtshams sbyor te, dge ba'i chos
ni dkar po'i chos mtha' dag bskyed pa'i rgyu byang chub kyi sems
so, ,sngon du 'gro ba ni, rgyal dang rgyal ba'i chos la dad gyur
cing, ,byang chub bla na med la dad gyur pa, ,sangs rgyas sras
kyi spyod la

dad byed na, ,skyes bu dam pa rnams kyi sems skye'o, ,zhes 'byung
ba lta bu'o, ,de la dad pa rnam pa gsum gyis yul gang la dad par
gyur zhe na, 'di lta de bzhin gshegs pa la sogs pa zhes bya ba la
sogs pa gsungs te, dad pa'i yul ni rnam pa gsum ste, sangs rgyas
dang chos

dang dge 'dun dang, sdug bsngal dang kun 'byung ba dang 'gog pa
dang, lam dang, las dang, 'bras bu rnams so, ,yul de gsum mtshon
pa'i don du de bzhin gshegs pa smos te, gtso bo yin pa'i phyir
ro, ,de bzhin gshegs pa de'i yon tan gang rnams she na, 'di lta
ste, phung

po yongs su dag pa'i yon tan dang, brjod pa yongs su dag pa dang,
mdzad pa yongs su dag pa dang, mkhyen pa yongs su dag pa dang,
gzigs pa yongs su dag pa dang, mngon par 'phags pa'i yon tan
rnams so, ,de la phung po yongs su dag pa ni, tshul khrims

kyi phung po dang, ting nge 'dzin gyi phung po dang, shes rab kyi
phung po dang, rnam par grol ba'i phung po dang, rnam par grol
ba'i ye shes gzigs pa'i phung po'o, ,brjod pa yongs su dag pa ni
ji lta ba las brtsams nas chos rnams kyi rang bzhin brjod pa
dang, ji snyed yod pa las

brtsams nas chos kyi rnam grangs brjod pa'o, ,mdzad pa ni rnam pa
gnyis te, mi rtog pa dang, dus thams cad pa'i phrin las so,
,mkhyen pa ni rnam pa drug ste, rdzu 'phrul gyi yul shes pa dang,
lha'i rna ba'i mngon par shes pa dang, gzhan gyi sems shes pa
dang, 'chi 'pho

dang; skye ba shes pa dang, sngon gyi gnas rjes su dran pa dang,
zag pa zad pa mngon par mkhyen pa'o, ,gzigs pa ni rnam pa lnga
ste, sha'i spyan dang, lha'i spyan dang, shes rab kyi spyan dang,
chos kyi spyan dang, sangs rgyas kyi spyan no, ,mngon par 'phags
pa ni rnam pa gsum ste, sku dang,

@229b gsung dang thugs kyis mngon par 'phags pa ste, de bzhin
gshegs pa'i yon tan ni mdor bsdu na 'di dag tu zad de, ci'i phyir
zhe na, rang dang gzhan gyi don mtha' dag bsdus pa'i phyir te,
lung las yon tan ji snyed brjod pa thams cad kyang 'di gnyis kho
nar zad do, ,de la zag pa

med pa'i phung po lnga las gtso bo yin pa'i phyir, rnam par grol
ba'i ye shes mthong ba'i phung po ni sgrib pa med pa'i ye shes
mthong ba zhes smos pa yin no, ,ji lta ba las brtsams nas chos
kyi rang bzhin brjod pa ni des bstan pa ni mthong bar dka' ba
zhes bya ba la sogs pa gsungs te,

tshu rol mthong ba'i yul ma yin pas shes par dka' ba'o, ,tshad ma'i
yul ma yin pas shes par dka' ba'o, ,'phags pa'i spyod yul du gyur
pas zab pa'o, ,spros pa dang bral bas rgyu ba chad pa'o, ,gzhi ma
grub pas mig kyang med ces bya ba la sogs pa'o, ,chos can

med pa la chos mi 'thad pas mi 'gag pa yang med ces bya ba la
sogs pa gsungs pa'o, ,de lta mod kyi 'on kyang kun rdzob tu ji
snyed yod pa las brtsams te, chos rnams kyi rnam grangs brjod pa
ni yan lag drug cu dang ldan pa zhes bya ba la sogs pa gsungs te,
gsung yan lag

drug cu ni, gsang ba bsam gyis mi khyab pa'i mdo las shes par
bya'o, ,de las ci byed ce na, 'khrul pa mtha' dag gi gnyen po yin
pa'i phyir ro, ,ngag gi las yongs su dag pa dang zhes bya ba la
sogs pa gsungs pa yin no, ,de ltar rgyas par bshad pa bsdu ba'i
phyir mi mkhyen pa'am

zhes bya ba gsungs te, ji lta ba'i don mkhyen pas mi mkhyen pa
med pa'o, ,ji snyed yod pa mkhyen pas ma gzigs pa med pa'o, ,de
gnyis ka'i ngo bos mngon sum du ma mdzad pa med pa dang, mngon
par sangs rgyas pa med pa'o, ,mdzad pa yongs su dag pa ni, spyan
yongs su

dag pa dang ldan pa zhes gsungs te, nyin mtshan lan drug tu gzigs
pas na kun nas spyan dang ldan pa'o, ,yang na gdul bya dus gsum
pa rnams yal bar mi 'dor bar dus thams cad pa'i phrin las dang mi
rtog pa'i phrin las kyis gzigs pas na kun nas spyan dang ldan
pa'o, ,

@230a *, ,drug mngon par mkhyen pa'i gtso bo yin pa'i phyir zag
pa zad pa'i mngon par shes pa bstan pa ni, 'dod chags dang bral
ba zhes bya ba la sogs pa'o, ,gzigs pa yongs su dag pa spyan lnga
las dang po yin pa'i phyir, sha'i spyan smos te, mthar thug pa

med pas dpag tu med pa'o, ,mngon par 'phags pa'i yon tan las sku
mngon par 'phags pa ni, spyi gtsug bltar mi snang ba'o, ,kun
rdzob kyi bden pa ston pas zab pa'o, ,don dam pa'i bden pa ston
pas don dam pa ston pa ste, 'di gnyis ni gsung mngon par 'phags

pa'i yon tan no, ,thugs mngon par 'phags pa ni, sangs rgyas kyi
chos thams cad kyi bla na med par gyur pa ste, de la mtshan bzang
po sum cu rtsa gnyis dang, dpe byad bzang po brgyad cu mtshon pa'i
phyir sku mngon par 'phags pa'o, ,gsung yan lag lnga dang ldan pa
bstan

pa'i phyir gsung 'phags pa bstan te, gsung yan lag lnga gang zhe
na, yongs su shes shing rnam par shes par 'gyur ba dang, mnyan na
bde zhing mi mthun pa med pa dang, zab cing dbyangs rjes su
'byung ba dang, gtang mi bra zhing rnar snyan pa dang, ma 'khrugs
shing gsal

ba'o; ,byang chub kyi phyogs kyi chos sum cu rtsa bdun dang, tshad
med pa bzhi dang, rnam par thar pa brgyad dang, mthar gyis gnas
pa'i snyoms par 'jug pa dgu dang, zad par gyi skye mched bcu
dang, zil gyis gnon pa'i skye mched brgyad dang, nyon mongs pa
med pa dang, smon

nas mkhyen pa dang, so so yang dag par rig pa bzhi dang, rnam pa
thams cad du yongs su dag pa bzhi dang, dbang bcu dang, stobs bcu
dang, mi 'jigs pa bzhi dang, srung ba med pa gsum dang, dgongs pa
nye bar gzhag pa gsum dang, bsnyel ba mi mnga' ba'i chos nyid
dang,

bag chags yang dag par bcom pa dang, thugs rje chen po dang, ma
'dres pa'i chos bco brgyad dag ni sangs rgyas kyi chos thams cad
de thugs mngon par 'phags pa'o, ,yon tan rnam pa gsum po 'di dag
ni shes rab kyi pha rol tu phyin pa las rig par bya'o, ,de dag gi
ngo bo

@230b nyid gang zhe na, de la dad pa'i stobs gang zhe na zhes bya
ba la sogs pa gsungs te, dad pa ni rnam pa gsum ste, yid ches pa
dang, dang ba dang, 'dod pa'i dad pa'i ngo bo nyid do, ,de la mi
brdzi bas ni stobs zhes bya ste chen po zhes bya ba'i don to, ,de
la yid ches pa'i ngo bo nyid ni

mngon par dad pa dang zhes bya ba la sogs pa ste, sangs rgyas kyi
chos ni des gsungs pa'i las dang 'bras bu phyin ci ma log pa'i
mtshan nyid de, las dang las kyi rnam par smin pa zhes bya'o, ,de
la lus la sogs pa'i mngon par 'du byed pa ni las zhes bya ste,
dge ba la sogs

pa rnam pa gsum mo, ,rnyog pa ni bdag tu lta ba yin la, mos par
spyod pa'i sa la chos thams cad bdag med par yid ches pa ni rtog
pa med pa'i sems so, ,chos thams cad ces bya ba ni phyi dang nang
gi dngos po thams cad de, gcig dang du ma dang bral ba'i phyir,
ngo

bo nyid med pas stong pa nyid dang, rang dang gzhan gnyi ga dang
rgyu med pa las mi skye bas rgyu'i mtshan ma med pa dang, yod pa
dang med pa dang gnyi ga las mi skye bas 'bras bu smon pa med pa
dang, de'i phyir 'du byed thams cad dang bral nas mngon par 'du
mi byed pa ni rnam par rtog pa

thams cad kyis dben pa ste ma mthong ba'i lam gyi mnyam par gzhag
pa'i gnas skabs su dad pa'o, ,de'i rjes la thob pa nas sa lnga
pa'i bar du thabs shes rab zung du 'brel pa'i ngo bo nyid du dad
pa ni sbyin pa la sogs pa'o, ,sa drug pa nas bcu pa'i bar du shes
rab rnam pa bzhi ni

rten cing 'brel par 'byung ba shes pa la sogs pa ste, de ltar na
pha rol tu phyin pa bcu ni mthong ba dang bsgom pa'i lam la yid
ches pa'i ngo bo nyid do, ,la la dag ni mtho ris kyi rgyu ni las
dang las kyi rnam par smin pa'o, ,nyon mongs pa'i sgrib pa spong
ba ni rnyog pa med pa'o, ,shes

bya'i sgrib pa spong bas na stong pa nyid la sogs pa'o, ,theg pa
mchog 'dod pas na pha rol tu phyin pa drug ste, mdor na mtho ris
dang byang grol gyi sa la yid ches pas yin no zer ro, ,la la dag
ni dngos su byung ba dang zhar la byung ba'i don te, las dang las
kyi rnam par smin pa la dad

@231a *, ,pa ni dngos su yid ches pa'i dad pa ni yin la, rnyog pa
med pa'i sems la sogs pa ni zhar las byung ba ste, de la rnyog pa
ni gzung ba dang 'dzin pa'o, ,de dang bral ba'i rang rig pa'i
sems 'od gsal ba'i ngo bo nyid ni rnyog pa med pa'i sems so, ,kun

tu brtags pa dang, gzhan gyi dbang dang yongs su grub pa'i rang
bzhin dag ni mtshan nyid dang, skye ba dang, don dam pa'i ngo bo
nyid med pas stong pa nyid la sogs pa nyid yin la, 'od gsal ba'i
sems las ma gtogs pa'i sems gzhan gyi ngo bo nyid tshol bar mi
byed

pa dang, chos nyid sems las gzhan pa'i sems gzhan no, ,yod pa ma
yin rang bzhin brjod do zhes 'byung bas mngon par 'du mi byed
pa'o, ,de ltar lta ba rnam par dag pas spyod pa phun sum tshogs pa
ni pha rol tu phyin pa rnam pa drug dang bsdu ba'i dngos po bzhi
bstan to

zhes 'dod do, ,dang po'i ngo bo nyid ni dang ba'i mtshan nyid ni
dad pa ste zhes bya ba ste, 'dod chags la sogs pa'i rtog pa dang
bar byed pas na nor bu chu dang ltar dang bar byed pa'o, rtog pa
med pa nyid gang zhe na, gang chags pa med pa zhes bya'o, ,yul
gang zhe na, theg pa

chen po zhes bya ste, rnam pa bzhi ni theg pa chen po rgyud dang
bar byed pa'i gtso bo yin pas theg pa chen po smos so, ,gzhan dag
ni dang ba'i dad pa ni mos pa gtso bo yin pas mos par spyod pa'i
sa la 'dod de, re zhig tshogs kyis la sgra'i rjes su 'gro bas
byang chub sems

dpa' rtag tu du dge ba'i bshes gnyen dang shes rab kyi pha rol tu
phyin pas shin tu skom nas du zhing cho nges 'debs te, nyin mtshan
bdun 'das pa lta bu dang, rgyal po la gdams pa las, yang dag par
rdzogs pa'i sangs rgyas kyi gzugs brnyan mthong bas zhag bdun

du mig mi 'dzums par lta zhing mchi ma'i rgyun mi 'chad par byung
zhing zhes bya ba dang, 'phags pa nor bzangs kyis dge ba'i bshes
gnyen mthong ma thag tu mig mchi mas gang bar dus te zhes bya ba
lta bu'o, ,de'i phyir tshogs kyi sa la ni theg pa la mos pa mi
bzlogs pas na

@231b dad pa'i stobs zhes bya'o, ,drod dang rtse mo'i gnas skabs
na dbang byed pa'i phyir dbang po'o, ,bzod pa dang chos kyi mchog
tu mi brdzi ba'i phyir stobs zhes bya'o, ,'dir gtso bo yin pas
dad pa 'ba' zhig smos te brtson 'grus la sogs pa yang rig par
bya'o, ,de la

lus la sogs pa la ma zhen pas chags pa med pa khong du chud pa
ste, dper na byang chub sems dpa' rtag tu du brla'i sha btogs
shing rus pa gcog pa dang, lag pa phug ste khrag gzag go zhes pa
lta bu'o, ,ma zhen pa ni rang bzhin med par khong du chud pas
dngos por

lta bas mi brdzi ba'i phyir stobs zhes bya'o zhes 'chad do, ,de
ltar dang ba'i ngo bo nyid bshad nas 'dod pa'i dad pa'i ngo bo
nyid bstan pa ni gzhan yang zhes gsungs pa'o, ,bden pa bzhi rtogs
par 'dod pas dge ba'i bshes gnyen la brten pa ni gzhan gyi sgra
la dad pa'o, ,de la

dad pa ni 'dod pa'i dad pa'o, ,ji ltar zhe na 'og nas gzhan gyi
sgra thos nas mngon par dad pa zhes 'byung ba'i phyir ro, ,'dod
pa ni 'dun pa ste, gzhan gyi sgra dang tshul bzhin yid la byed pa
las don rnyed pa'i phyir ro, ,de la sdug bsngal dang, kun 'byung
dang, 'gog pa dang,

lam dag ni shes par bya ba dang, spong bar bya ba dang, mngon du
bya ba dang, rgyud la bskyed par 'dod pa'i phyir dang po gzhan
gyi sgra la dad pa ste, chos thos par 'dod pa'o, ,chos gang zhe
na, sbyor ba rim can du bslab par bya bas bden pa bzhin rtogs par
bya ba'i phyir ro, ,sbyor ba rim

can zhes bya ba ni tshul khrims dang, thos pa dang, bsam pa dang,
bsgom pa la bya ste, 'di na dang por thos la brten nas yid la
byed pa 'byung, ,tshul bzhin yid la byed las yang dag don yul ye
shes 'byung, ,de las chos thob de yod de las blo gros rab tu
skye, ,gang tshe de

ni so so yang rig med na ji ltar nges, ,zhes bya ba lta bu'o, ,de
lta bas na dang po smon pa dang ldan pa'i sems rgyud la bskyed
pas na byang chub kyi sems yang dag par 'dzin pa'o, ,'jug pa'i
sdom pa len pas na spyod pa'o, ,mthong ba'i lam gyis bsdus pa'i
sems rnam pa bcu

@232a *, ,ni byang chub kyi sems so, ,lam de la 'jug pa'i rgyud
pa'i 'byor ba ni rnam pa gsum ste, de gsum mtshon pa'i phyir 'gyur
ba med pa ni bsam pa'o, ,dngos kyi sbyor ba 'bras bu gsum dang
ldan pa ni sbyor ba'o, ,rang gi don bsgrub pa'i thabs ni pha rol
tu phyin

pa'o; ,gzhan gyi don bsgrub pa'i thabs ni bsdu ba'i dngos po'o,
,gnyi ga'i bsgrub pa'i rgyu ni thabs la mkhas pa ste, dge ba'i
bshes gnyen no, ,'bras bu'i ngo bo nyid ni sngar bshad pa'i chos
rnams te, sangs rgyas kyi chos so, ,lam rnam pa bzhi ni byang
chub sems dpa'i

chos de dag ni sbyor ba rim bzhin du bslab pa rnams so, ,la la na
re mos pa gtso bor gyur pa'i dang po'i ngo bo nyid kyi bzod pa
dang chos kyi mchog tu dad pa'i stobs gtso bor bshad pa de la
ci'i phyir stobs zhes bya, gang gis brdzi bar mi nus she na,
byang chub kyi sems la sogs pa

'og nas 'chad pa rnams dang ldan pas stobs zhes bya la, de dag
gis mi mthun pa zil gyis non pas na mi brdzi ba'o, ,byang chub
kyi sems la sogs pa rnams dang ldan pa ni yongs su 'dzin pa la
rag lus pas gzhan gyi sgra'o, ,gzhan las zhes bya ba ni yang dag

par rdzogs pa'i sangs rgyas la sogs pa ste, de tshe chos kyi rgyun
la ni, ,sangs rgyas rnams la zhi gnas dang, ,ye shes yangs pa
thob bya'i phyir, ,gdams ngag rgya chen rnyed par 'gyur, ,zhes
bya ba lta bu'o zhes 'dod do, ,da ni phan yon bshad par bya ste,
sh'a ri'i

bu zhes bya ba la sogs pa skabs 'byed pa yin no, ,de la mdo gcig
gis bshad pa ni byang chub sems dpa'i sde snod las kyang zhes
bya'o, ,mdo du ma'i sgo nas bshad pa ni, zla ba snying po dang,
klu'i rgyal po rgya mtshos zhus pa las bstan pa'o, ,de la dang
ba'i phan

yon ni, dang ba mang ba dang, 'phags pa rnams la lta 'dod pa dang
dam pa'i chos nyan par 'dod pa'o, ,yid ches pa'i phan yon ni, las
dang las kyi rnam par smin pa la yid ches pa'o, ,'dod pa'i phan
yon ni mi dge ba bcu'i las kyi lam spong zhing zhes bya ba la
sogs

@232b pa ste, sdug bsngal gyi rgyu yin pa'i phyir ro, ,mi dge ba
bcu'i mtshan nyid ni 'og nas ston to, ,bya ba dang bya ba ma yin
pa'i ngo bo nyid yin pa las kyang yin la, bde 'gro dang ngan
'gro'i lam yang yin pas las kyi lam mo, ,phan yon dang ldan pa'i
dad pa skye ba'i rim pa gang

zhe na, dang ba'i dad pa dang ldan pa dag ni yid ches par 'gyur
ro, ,yid ches na 'dod pa'i 'dun pa skye bar 'gyur te, 'di ni go
rims so, ,de'i phyir dad pa brtan par bya ba'i thabs bshad par
bya ste, dang po mtshan nyid dang ldan pa'i dge ba'i bshes gnyen
la gsol ba gdab

par bya ste, slob dpon khyod las bdag byang chub kyi sems bskyed
par bya ba'i phyir dad pa'i rtsa ba brten pa'i thabs nod par
'tshal gyi thugs brtse ba'i slad du bstan du gsol, des kyang rigs
kyi bu dkar po'i chos mtha' dag gi rtsa ba dad pa brtan par 'dod
pa ni legs so, ,

de'i phyir khyod kyis yang dag par rdzogs pa'i sangs rgyas mtshan
sum cu rtsa gnyis dang dpe byad bzang po brgyad cu dang ldan pa
yid la gyis shig dang, des khyod lus kyi ba spu ldang ba dang,
mchi ma 'khrug pa'i dang ba nyon mongs pa med pa skye bar 'gyur
ro, ,yang na ji ltar thos

pa'i rnam par yid la gyis shig dang, yang na 'phags pa'i gang zag
gi tshogs kyi rnam pa de ltar yid la gyis shig dang de kho na
bzhin du 'gyur ro, ,de'ang rtag tu bsgom zhing brtan por bya'o
zhes bya ba bstan par bya'o, ,yang rigs kyi bu khyod kyis 'di lta
bu'i rgyu yid ches par bya ste,

dkar po'i chos mtha' dag las skyes pa rigs kyi bu de bzhin gshegs
pa'i sku ni chos kyi sku ste bsod nams brgya las skyes pa'o zhes
bya ba la sogs pa 'og nas 'byung ba lhar yid ches pa'i dad pa
bskyed par bya'o, ,de'i phyir khyod kyis sku 'di lta bu la 'dod
pa bskyed de thob pa don

du gnyer bar bya'o, ,mi dge ba mtha' dag spang par bya'o, ,'khor
ba'i phung po lnga'i sdug bsngal shes par bya'o, ,'phags pa'i lam
yan lag brgyad pa bsgom par bya'o, ,mya ngan las 'das pa thob par
bya'o zhes bstan nas, de dag kyang de kho na bzhin du bsgoms pas

@233a *, ,mi phyed pa dang ldan pa ni dad pa'i rtsa ba brtan pa
zhes bya'o, ,de'i phyir dang por dge ba'i bshes gnyen sten par
byed pa ni dad pa can de dge sbyong dang bram ze zhes bya ba la
sogs pa'o, ,de la yang dag par song ba ni 'bras bu thob pa de'i
rgyu ni mang du thos pa dang, thos

pa la brtson pa ni lung len pa'i dge ba'i bshes gnyen no, ,tshul
bzhin yid la byed pa ni, bsgrub pa'i dge ba'i bshes gnyen no,
,'di dag gis ni so so'i skye bo'i dge ba'i bshes gnyen bstan to,
,'phags pa'i gang zag ni the tshom las brgal ba dang, yang srid
zad pa'o, ,

bla na med pa'i dge ba'i bshes gnyen ni rdzogs pa'i sangs rgyas
so, ,gang zag de dag gang zhe na, byang chub sems dpa' dang sangs
rgyas kyi nyan thos zhes smos so, ,yid ches pa la sogs pa gsum ni
dang po dang bar dang tha mar bstan to, ,'di dag gis ni dang po'i
dad pa bsgom

pa'i thabs bstan to, ,las dang rnam par smin pa ston to zhes bya
ba ni yid ches pa bsgom pa'i thabs bstan to, ,snod du rig nas
zhes bya ba la sogs pas ni 'dod pa'i dad pa bsgom pa'i thabs te
mya ngan las 'das pa thob par 'dod pas bden pa gnyis ldan du
bsgom par bya ba ni stong

pa nyid dang zhes bya ba la sogs pa ste, de la don dam pa'i bden
pa bstan pa ni stong pa nyid la sogs pa'o, ,'on kyang rkyen nyid
'di pa tsam du yod pas rten cing 'brel par 'byung ba'i gtam mo,
,stong pa nyid la sogs pa ni bshad zin to, ,chos nyid la rgyu
'bras mi 'thad pas

na ma skyes shing ma byung ba'o, ,kun du brtags pas med pas na
bdag la sogs pa med pa ste, nga rgyal ba'i phyir bdag go, ,zhum
pa'i phyir sems can no, ,'tsho ba'i phyir srog go, ,'byung zhing
'jigs pas gang zag go, ,rgyu rkyen tshogs pa las 'bras bu 'byung
bas

rten cing 'brel par 'byung ba'o, ,ji ltar thos pa bzhin bsgrub
pas chags pa med par 'jug ces bya ba la sogs pa gsungs te, chags
pa ni dngos por zhen pa'o, ,lhag par zhen pa'i gnas yin pas phung
po la sogs pa smos te, spungs pa'i phyir phung po'o, ,rigs

@233b kyi don yin pas khams so, ,skye ba'i sgo yin pas skye mched
do, ,de dag kyang chad pa'i gnas spangs pa rang bzhin gyis zhes
bya ste, ngo bo nyid kyis stong pa'i phyir ro, ,'o na thob par
bya ba med do zhe na, sangs rgyas kyi ye shes tshol zhes bya ba
ste, stong pa nyid bsgom pa ni

sgom pa rnams kyi dam pa yin pas, des mya ngan las 'das pa 'gog
pa thob par 'gyur te, sgom pa rnam par mi sgom pa'i, ,sgom pa dam
pa 'dod pa ste, ,thob par lta ba med rnams kyi, ,thob par yang ni
dam par 'dod, ,ces 'chad pa lta bu'o, ,stong pa nyid de yang

thabs kyis yongs su zin pas bstan pa ni bag yod pa la gzhol ba
yin no zhes bya'o, ,de nyid bshad pa ni, dbang po sdom pa zhes
bya ba la sogs pa'o, ,de'i phyir 'og nas kyang, thabs dang bral
ba'i shes rab ni 'ching bar bshad do, ,da ni mdo du ma'i sgo nas
dad pa'i phan yon

bstan pa'i phyir, zla ba'i snying po'i le'u las kyang zhes bya ba
la sogs pa gsungs te, dad pa'i phan yon ni, dper na yid bzhin gyi
nor bu rin po che dper brjod pa bzhin no zhes gsungs te, sngar
bshad pa'i yon tan rnams thob par byed pa'i phyir ro, ,yid ches
pa dang 'dod

pa'i phan yon spyir bstan pa ni, mos pa'i stobs zhes bya ste, mos
pa ni nges par 'dzin pa'o, ,gang la mos pa zhe na, yid ches pas
ni las kyi rnam par smin pa la 'jug pa'o, ,'dod pas ni byang chub
kyi sems mi 'dor ba la sogs pa ste, byang chub kyi sems ni smon
pa dang

ldan pa'o, ,yi dam la brten pa ni 'jug pa'i sdom pa'o, ,ji ltar
yi dam la brten zhe na, sdom pa'i tshul khrims kyis ni mi dge ba'i
chos thams cad spong ba'o, ,sems can gyi don byed pas ni nyes par
byas pa thams cad bzod pa'o, ,ldan pa zhes bya ba ni thams cad la

sbyar bar bya ste, thob par 'gyur zhes bya ba tshig gi lhag pa'o,
,kha cig ni sngar bshad pa'i dad pa dang ldan pa ni dkon te, dkon
pa'i dpe rin po che bzhin no, ,dad pa'i mtshan nyid tshul gzhan
gyis bshad pa ni mos pa'i stobs la sogs pa'o, ,mos pa ni theg pa
chen po'o, ,

@234a *, ,'jug pa ni yid ches pa bsgom pa'o, ,mi 'dor ba ni mi
gtong ba'o, ,brten pa ni mi g-yo ba'o, ,spangs pa ni 'dor ba'o,
,bzod pa ni len pa'o zhes kyang 'chad do, ,da ni sngar bshad pa'i
dad pa'i yul gzhan brtan pa'i phyir chos thams cad ces bya ba la

sogs pa gsungs te 'bras bu thob par 'dod pas na sems dpa'o, ,nyan
thos dang rang sangs rgyas kyi theg pa las, khyad zhugs pas na
sems dpa' chen po'o, ,yon tan gyi bye brag ni gnas skabs kyi
stobs kyis drangs na byang chub kyi sems brtan par 'gyur ba la
bya'o, ,

de la 'dod pa'i dad pa'i yul bstan pa ni, chos thams cad ces bya
ba la sogs pa ste, chos thams cad ni bden pa bzhi'o, ,de la 'gog
pa ni, gnyen po med pa ste, gdul bar mi nus pa'i phyir ro, ,lam
gyi bden pa dag ni, ma 'gags pa ste gong nas gong du ye shes skye
ba'i

phyir ro, ,de dag kyang spang bya yin pa'i phyir 'gog pa kho
na'o, ,ma yin te skyes pa'i lam gtsor byed pa'i phyir ro, ,sdug
bsngal dang kun 'byung dag ni log pa'i shes pa las byung bas
'khrul pa yin pas bden pa brjod du med pa'o, ,la la na re yon tan
gyi bye brag ni mdo nyid gtsor

byas pa la'o, ,chos ni phyi nang gi dngos po thams cad do, ,chos
kyi rang bzhin stong pa nyid ni dngos pos sgyur bar mi nus pas
gnyen po med pa'o, ,gcig dang du ma dang bral ba la sogs pa ma
skyes pa'o, ,chos can med pa la chos kyi mtshan nyid mi 'thad pas
ma 'gags pa'o, ,

kun rdzob dang don dam pa ni gcig dang tha dad pa mi 'thad pas
brjod du med pa'o, ,des na 'gog pa'i ngo bo nyid gtsor bstan to
zhes 'grel pa gzhan 'dod do, ,da ni sngar bshad pa'i dang ba'i
dad pa'i yul de nyid phrin las kyi yon tan brtsams pa ni, lhun
gyi sgrub cing zhes bya

ba la sogs pa'o, ,de la mi rtog pa'i phrin las ni lhun gyis grub
cing rnam par mi rtog pa zhes gsungs pa ste, spyod pa ni thugs
dang gsung gi phrin las rnams so, ,spyod lam ni rnam pa bzhi ste
bzhugs pa dang, bzhengs pa dang, gzims pa dang, 'chag pa ste gnas
skabs

@234b bzhir don mdzad pas na phrin las so, ,bya ba ni gzhan don
'ba' zhig pa la bya ste, rang gi don mdzad zin pa'i phyir ro,
,rang gi don ji ltar mdzad ce na, bden mod kyi 'on kyang rgyal po
lta bu sems bskyed pa'i phyir ro, ,phrin las de dag kyang gdul
bya ma lus pa'i bya ba yin pas

na khyab pa ste, sangs rgyas mdzad pa rgya che'i phyir, ,khyab pa
zhes ni rab tu brjod, ,ce'o, ,phrin las dag kyang gang du mdzad
ce na, gnas zhes smos te, sprul pa bzhugs pa'i rten yin pa'i
phyir ro, ,phrin las kyang gcig tu zad dam zhe na ma yin te, gdul
bya'i bsam pa'i

dbang gis sna tshogs pa dang, mi zad pa ste phrin las zad pa med
pas na, rtag pa nyid du mngon par brjod, ,ces bya ba'i tshul gyis
na, 'dzam bu'i gling gi rdul zhes bya ba la sogs pa gsungs so,
,dus thams cad pa'i phrin las ni, seng ge 'bangs bzangs zhes bya

ba la sogs pa gsungs te, gzhan gyi bsam pa'i dbang gis gzhan du
sprul pa dang, de yang 'das pa'i dus dpag tu med pa'i snga rol
nas sh'akya thub pa mngon par sangs rgyas nas bstan pa dang,
de'ang dus las bzhengs pas na da ltar bstan pa dang rnam pa gsum
du mos

na zhes bya ba ni, mdo rnam pa gsum yin no, ,de la seng ge 'bangs
bzangs zhes bya ba ni rgyal po seng ge'i bu'i ming ngo, ,rtogs pa
brjod pa ni sngon gyi tshul lo, ,sems can yongs su smin par bya ba
ni, sha'i phyir 'khor la sogs pa kha btags pa la brtan pas so, ,

mar me mdzad ni bskal pa grangs med pa gsum gyi grangs med pa
gnyis pa'i tha mar bsnyen bkur ba'i yang dag par rdzogs pa'i
sangs rgyas kyi ming ngo, ,bzang ste zhes bya ba ni de las lung
bstan pa thob nas so, ,sangs rgyas gcig gis mkhyen pas na sangs
rgyas kyi yul lo, ,

sh'akya zhes bya ba ni mas dben gyi chung ma blangs pa las btags
pa'i ming ngo, ,bsad pa zhes bya ba ni shi ba'i ming gi rnam
grangs te 'tsho ba dang bral zhes bya ba'i don te, bstan pa zhes
bya ba ni bden pa mthong ba'i gang zag rnams rgyal po 'phags
skyes pos bsad par bstan pa'o, ,

@235a *, ,smin par byas pa ni skyo ba bskyed pa'i phyir ro, ,mdo
kun las btus pa'i bshad pa lung gi tshad mas sbyar ba las, dad pa
rnyed par dka' ba'i gtam brjod pa ste bzhi pa'o, ,dad pa rnyed
par dka' ba bstan zin to,, ,,dad pa dang ldan pa la byang

chub kyi sems skye bas dad pa brtan par byas nas byang chub kyi
sems brtan par bya ba'i phyir re zhig mtshams sbyar ba ni, 'di dag
kyang zhes bya ba la sogs pa gsungs te, rnyed par dka' ba ni
sangs rgyas thob pa'i rgyu yin pa'i phyir ro, ,dam pa'i chos pad
ma dkar po'i mdo

tshad mar byas nas 'tshang rgya ba'i rgyu ji ltar yin zhes brgal ba
ni, ci mngon zhe na zhes bya ba'o, ,de nyid dgongs pa can yin te
dus gzhan la dgongs par bstan pa ni, mdo mang po zhes gsungs te,
byang chub kyi sems ni rnam pa gnyis te, smon pa dang 'jug pa'i

bdag nyid do, ,de ci'i phyir zhe na, 'bras bu dang rgyu la 'dod
ces pa'i phyir ro, ,de ltar zhe na, 'bras bu'i dam pa 'dod pa ni
smon pa yin la, de'i rgyu la 'bad pa ni 'jug pa yin no, ,la la na
re don dam pa'i byang chub kyi sems stong pa nyid la dmigs pa ni
'jug pa yin

la; kun rdzob kyi byang chub kyi sems snying rje gtso bor gyur pa
ni smon pa yin no zhes zer ro, ,la la na re dge ba'i rtsa ba
mngon bar 'du byed pa ni 'jug pa yin la, 'du mi byed pa ni smon
pa yin no zhes kyang zer ro, ,la la na re bsam pa rnam par dag pa
ni smon par 'dod do, ,smon

lam yin pa'i phyir ro, ,sbyor ba phun sum tshogs pa ni 'jug par
'dod de nyams su len pa'i phyir ro zhes zer ro, ,de bas dbye ba
bstan pa ni gang dag ces bya ba la sogs pa'o, ,de la gang dag ces
bya ba ni dad pa dang ldan pa'o, ,byang chub tu sems bskyed pa
zhes bya ba ni smon pa dang

ldan pa'o, ,chas pa zhes bya ba ni 'jug pa'o, ,byang chub kyi
sems kyi phan yon bstan pa dang, ngo bo nyid dang sems bskyed
pa'i rang bzhin yang rig par bya ste, de la re zhig phan yon
spyir bstan pa ni, sa bon lta bu'o zhes bya ba la sogs pa ste,
byang chub kyi sems ni smon pa

@235b dang 'jug pa'i bdag nyid do, ,sangs rgyas kyi chos ni stobs
la sogs pa'o, ,sa bon zhes bya ba ni bskyed pa'i rgyur gyur pa'i
phyir ro, ,'grel pa mkhas pa gzhan dag ni sdong po bkod pa'i mdo
las 'byung ba 'di dag ni don dam pa'i byang chub kyi sems kyi
phan yon yin te zhes 'dod

do; ,de ni 'thad pa ma yin te, gal te don dam pa zhes bya ba 'dod
pa'i bdag nyid mos pas yul du byed pa yin no, ,'di ni 'dod pa kho
na'o, ,gal te mthong ba'i lam yin na ni, de nyid bskyed pa'i
rgyu'i gtso bo gang yin, gal te sems bskyed pa'o zhe na, 'di dag
kyang mos

pas spyod pa'i sa la ci'i phyir mi 'dod, sa de la ni med do zhe
na, sa 'di la'ang ci'i phyir yod de, med pa kho na'o, ,sangs
rgyas kyi chos rnams kyi sa bon lta bu zhes bya ba'i don kyang ji
ltar drang, 'dod pa'i dbang gis bye brag gi mngon rtags kyang
gang zhig yod, gal te mthong

lam bskyed pa'i rgyu sems bskyed pa ma yin no zhe na, bsgom pa'i
lam bskyed pa'i rgyu yang ji ltar yin, des na brgal zhing brtags
pa ni mtshungs pa kho na'o, ,spros pas shin tu chog go, ,da ni
dkyus ma nyid bstan pa'i phyir re zhig mngon par rtogs pa'i don
bstan pa ni, tshogs

kyi sa la dkar po'i chos kyi sa bon lta bu ste, yang dag par
blangs pa'i brda las byung ba bskyed pa'i phyir dang, drod kyi
gnas skabs su chos nyid mos pas 'du byed pas mthun pa'i cha 'dzin
pas na sa bon lta bu'o, ,rtse mo'i gnas skabs su log par lta ba
rgyun chad pa'i phyir gang du

'phel bar byed pas zhing lta bu'o, ,bzod pa dang ldan pa mi dge
ba'i las 'bras bu mi 'byin pas sreg pa'i me lta bu'o, ,chos kyi
mchog tu gzung ba dang, 'dzin pa dang bral bas lus la sogs pa'i
las mi dge ba spong bas sa'i 'og lta bu'o, ,rang dang gzhan gyi
don rab

tu sgrub pa thob pas sa dang po'i gnas skabs su yid bzhin gyi nor
bu lta bu'o, ,dri ma med pa la sogs pa'i gnas skabs su 'chal ba'i
tshul khrims la sogs pa spangs pa ni lus phun sum tshogs pa la sogs
pa 'dod pa la rag lus pa'i phyir bum pa bzang po lta bu'o, ,sa
bcu'i

@236a *, ,gnas skabs su mdzad pa mtha' dag byed pas na lcags kyu
lta bu'o, ,sangs rgyas kyi sa la mdzad pa mtha' dag byed pas na
mchod rten lta bu'o, ,de la gus pa dang ldan pas 'bras bu chud mi
za bas mchod rten lta bu'o, ,'o na yon tan gyi chos der zad dam
zhe na, ma

yin te mtshon pa tsam mo zhes don bsdu ba ni, mdor na zhes gsungs
te, rab tu dbye na mtha' yas pa ni, sangs rgyas kyi chos thams
cad ces bya ba la sogs pa'o, ,de las sgrub par byed pa'i lam gyi
tshogs ni chos thams cad do, ,stobs la sogs pa yon tan no, ,'o na

sangs rgyas kyi yon tan la sogs pa ma lus pa dang ldan pa'i phyir
sems bskyed pa nyid na 'bras bu grub pa'i phyir bskal pa mang por
ci'i phyir 'bad, ma yin te 'bras bu'i ming rgyu la btags pas na,
gong du sa bon gyi char dper bstan pas na 'gal ba med do zhes log
rtog spangs ba'i

sgo nas yon tan gyi 'thad pas bstan pa ni, de ci'i phyir zhe na
zhes pa la sogs pa'o, ,da ni byang chub kyi sems rnam pa gnyis
kyi phan yon dpes bstan pa ni, dper na zhes bya ba la sogs pa
ste, rnam pa thams cad mkhyen pa nyid rnam par smin pa'i 'bras bu
ni gser 'gyur gyi dpes

bstan te, bsngo ba ni chud mi za ba'i phyir ro, ,nyon mongs pa'i
sgrib pa'i gnyen po yin pas don dam pa'i byang chub kyi sems ni
mi mthun pa dang bral ba'i 'bras bu ni, sgron ma'i dpes bstan te,
sgrib pa chen po ni gnyen po chung ngus sel ba'i phyir ro, ,sangs
rgyas thob par 'dod pa'i

bsam pa can ma bsgral ba rnams bsgral bar 'dod pa rnams snying
rje'i gtsug gi nor bu dang ldan pa'i dbang gis 'bras bu ni ngan
song gi sa thag bsrings pas na nor bu'i cod pan thogs pa'i klu'i
rgyal po'i dpes bstan te, phyi rol du smin pa ni dbang gi 'bras
bu'o, ,byang chub tu sems bskyed

pa thob pa ma nyams pa dag ni tshe gzhan nas rang 'khrungs su
byang chub kyi sems kyis byang chub kyi sems rnam pa thams cad
mkhyen pa la thug gi bar du thugs bskyed pas rang dang gzhan gyi
don sgrub par byed pa'i rgyu mthun pa'i 'bras bu ni, nor bu rin
po che dbang gi rgyal po'i dpes bstan te, rin du mi chog pa ni

@236b dgos pa ma lus pa de nyid las 'byung ba'i phyir ro, ,de la
mos pa spyod pa'i gnas skabs ni zag pa dang bcas pa'o, ,mthong
ba'i lam la sogs pa ni zag pa med pa'o, ,nyan thos dang rang
sangs rgyas kyi rigs can dag kyang yongs su 'dzin pa'i khyad par
la sogs pas byang chub tu

sems bskyed pa'i skyes bu'i byed pas 'phral lam, de ma thag tu
theg pa dman pa 'jig pa ni, seng ge'i 'o ma'i dpes bstan to,
,mtshams med pa la sogs pa'i las dang ldan pa yang byang chub tu
sems bskyed pa'i rten gyi stobs thob pa'i skyes bu'i byed pas
ngan song la sogs pa thag srid par

byed pa ni dpa' bo'i skyes bu'i dpes bstan to, ,yang gzhan dag ni
tshul gzhan du 'chad de, spros par mi bya'o, ,da ni phan yon khyad
par du brjod pa'i phyir, rigs kyi bu 'di lta ste, dper na zhes
bya ba la sogs pa gsungs te, re zhig smos pa'i phan yon bshad
pa'i skabs su bab pas

dpes 'dren pa'o, ,'dir khyad par gnyis te smon pa'i khyad par
dang, 'jug pa'i khyad par ro, ,de la smon pa'i phan yon gyi khyad
par bzhi ste, byang chub kyi sems brjed pa zil gyis gnon pa'i
khyad par dang, 'bri ba dang bral ba'i khyad par mthun pa'i khyad
par zil gyis gnon pa'i khyad par dang,

rgyud dman pa zil gyis gnon pa'i khyad par dang, tshad med pa dang
mi mthun pa zil gyis gnon pa'i khyad par ro, ,de la byang chub
kyi sems brjed pa ni rgyu rnam pa bzhi ste, bla ma dang sbyin
gnas la log par slu ba dang, gzhan gnas ma yin pa la 'gyod pa
bskyed pa dang, byang chub sems

dpa' la zhe sdang bas ngan du brjod pa dang, sems can la g-yo
dang sgyus spyod pa'o, ,rgyu de bzhi bstan pa ni, rdo rje rin po
che chag pa lta bu'o, ,de'i gnyen po ni rnam pa bzhi ste, shes
bzhin bzhad gad kyi phyir yang brdzun mi brjod pa dang, gzhan dag
rdzogs pa'i byang chub la 'god pa dang byang

chub sems dpa' la ston pa ltar sems pa dang, gzhan la bsam pa
rnam par dag pa'o, ,chos 'di bzhis zil gyis gnon pas gser gyi
rgyan lta bu'i yon tan zil gyis gnon pa'o, ,de la 'khor ba'i dbul
ba rnam par bzlog pa ni mngon par mtho ba thob pa ste, ji skad du
rgyal po chen

@237a *, ,po khyod lan du mar lha'i nang du skyes zhes bya ba la
sogs pa lta bu'o, ,ming mi 'dor ba ni byang chub kyi sems kyi
sems mi brjod pa ste, ji skad du 'od srungs chos bzhi dang ldan
na tshe brjes kyang byang chub kyi sems mi 'dor te zhes bya ba la
sogs pa lta bu'o, ,kha cig na re

nan tan gyi sgra bstan pas sgrub pa dang bral ba tsam la 'dod do,
,la la ni 'jug pa dang bral ba tsam la 'dod do, ,da ni 'bri ba
dang bral ba'i mthun pa'i khyad par zil gyis gnon pa brjod par
bya ste, gong nas gong du mi spel ba ni yon tan 'bri bar 'gyur ba
yin pas de'i gnyen po gong nas

gong du spel ba'i phyir ro, ,rgyal po chen po zhes bya ba la sogs
pa gsungs te, chos tshol ba ni chos nyan cing sems pa'o, ,ci'i
phyir zhe na, don dang zhes bya ba la sogs pa ste, don ni mtho
ris dang byar grol la bya'o, ,phan pa ni ma 'ongs pa'i bde ba'o,
,bde ba ni tshe 'di'i 'dod par

bya ba'o, ,ji ltar zhe na, bsgral ba dang zhes bya ba la sogs pa
ste, nyon mongs pa dag ni chu bo dang 'dra bas, de spang pa'i
phyir bsgal [*bskal?] ba'o, ,sdug bsngal rnam pa gsum ni khong bsgril dang
'dra bas, de gcad pa'i phyir dgol [?] ba'o, ,bdag tu lta ba dag ni
ngal ba'i gnas yin pas chos nyid kyi

grong khyer gyis dben pas de dag pa sti ba'i phyir dbugs dbyung
ba'o, ,rnam par rtog pa dag ni sdug bsngal bskyed pas mya ngan
gyi gzhi yin pa'i phyir de yongs su spang ba'i phyir yongs su mya
ngan las 'da' ba'o, ,de ltar snying rjes rgyud brlan pa dag ni
gzhan gyi don du ye shes thob par 'dod pas, byang

chub tu sems bskyed pa'i phyir thams cad mkhyen pa thob par bya
ba'o, ,sgrib pa kun gyi dri ma med pas, rnam pa thams cad mkhyen
pa nyid thob pa'o zhes bya bas thams cad mkhyen pa nyid thob
pa'o, ,ji ltar thob ce na, chos thams cad yongs su rdzogs par
bya'o zhes smos te, stobs la sogs

pa ni chos so, ,shin tu dgyes pas ngo mtshar ba'i phyir legs so
legs so zhes zlos te gsungs pa'o, ,ston pa ji lta ba bzhin du lha
rnams rjes su yi rang ba ni yang zhes bya ba ste, dad pa ni 'dod
pa'i dad pa'o, ,tshol ba ni sbyor bar byed pa'o, ,smon pa ni 'bras
bu'i 'dod ches pas so, ,

@237b rjes su yi rang ba dngos ni phyogs dang phyogs su snyan pa
brjod pa bsngags pa'o, ,sngon du bkur bar byed pas bstod pa'o,
,lkog tu yang dga' ba dang ldan pas rjes su yi rang ba'o, ,thog
ma dang bar dang tha mar rjes su yi rang bas na dga' ba bskyed pa
la sogs pa tshig gsum gsungs so, ,'on

smon pa tsam la ci'i phyir rjes su yi rang bar byed ces de ci'i
phyir zhe na zhes rgol ba len du smon pa ni sangs rgyas 'dod pa'i
phyir ro, ,de'i rgyu la 'jug par byed pa'i yon tan gzhan gyi rtsa
ba yin pas 'di ltar zhes bya ba la sogs pa gsungs te sangs rgyas
thob na de'i 'bras bu chos kyi 'khor lo bskor ba dang 'du

bar 'gyur ro zhes phan yon gyi 'thad pa ni zhugs pa yin no zhes
bya ba'o, ,kha cig ni chos kyi 'khor lo ni mthong ba'i lam la
bya'o zhes zer ro, ,de ltar snying rjes byang chub kyi sems spel
ba ni 'bri ba ste nyams pa'i gnyen po yin pas, mdo 'di nyid las
rgyal po chen po khyod kyis nyin lan gsum mtshan

lan gsum du dge ba'i rtsa ba rdzogs pa'i byang chub tu bsngos
shing zhes bya ba la sogs pa rgya cher gsungs pa yin no, ,rgyu
dman pa ni bsod nams dang ye shes kyi tshogs cung zad la bya ste,
des rdzogs pa'i byang chub mi thob pas bsod nams dang ye shes kyi
tshogs rgya chen pos de zil gyis gnon pa ni, nam

byang chub sems dpa' zhes bya ba la sogs pa gsungs te, bsam pa
phun sum tshogs pas ni sems kyi rigs lnga dang bral bas thams cad
mkhyen pa nyid kyi sems dang mi 'bral zhing ngo, ,sems kyi rigs
lnga ni nyan thos kyi sems dang, rang rgyal ba'i sems dang, mi
dang lha don du gnyer

ba'i sems dang, lung du mi ston pa dang, mi dge ba'i sems so,
,sems gzhan ni mi dang lha 'dod pa'i sems dang, lung du mi ston
pa dang, mi dge ba'i sems la bya'o, ,dmigs pa ni thob par 'dod
pa'o, ,nyon mongs pa ni ser sna la sogs pa'o, ,pha rol tu phyin
pa drug ni sbyin pa la

sogs pa'o, ,de la shes rab ni ye shes kyi tshogs so, ,lhag ma ni
bsod nams kyi tshogs so, ,brtson 'grus dang ting nge 'dzin ni
tshogs gnyis ka yin no zhes bshad do, ,tshad med pa ni byams pa la
sogs pa'o, ,de dang mi mthun pa ni zhe sdang la sogs pa ste de'i
gnyen po ni, byams

@238a *, ,pa chen po dang zhes bya ba la sogs pa'o, ,la la ni mi
mthun pa'i phyogs nyan thos kyi sems la sogs pa yin te, rang dul
bar byed pa'i phyir ro zhes zer ro, ,gnyen po 'di dag kyang byang
chub kyi sems yin pas phan yon zhes bstan to, ,da ni 'jug pa'i
phan yon gyi khyad

par bstan pa'i phyir 'jam dpal zhes bya ba la sogs pa gsungs te,
'dir khyad par ni rnam pa lnga ste, rten gyi gang zag gi khyad
par gyi phan yon bstan pa ni so so'i skye bo la byang chub kyi
sems skye zhing byang chub sems dpa'i sdom pa yod de ci'i phyir
'jam dpal ka la ping ka'i phru gu sgo nga'i nang nas sgra

sgrogs pa ltar, so so'i skye bo bdag tu lta ba can yang de ma
brtol zhing khams gsum nas ma byung yang stong pa nyid kyi sgra
'byin to zhes gsungs pa dang, sngar bstan pa'i rigs pas 'thad pa
ni, seng ge'i phru gu'i dpes bstan te, shes rab kyi stobs ni
stong pa nyid dmigs pa'o, ,ma rdzogs pa ni

'ching ba mtha' dag dang ldan pas dngos por lta ba can no, ,sems
bskyed pa ni brda las byung ba'o, ,bdud ni lha'i bu'i bdud do,
,bsam pa'i khyad par gyi phan yon bstan pa ni, kun dga' bo zhes
bya ba la sogs pa ste, rnam pa thams cad mkhyen pa nyid kyi gtso
bo'i spyod pa ni 'jug pa dang ldan pa'i

sems yin pas na, snying lta bu ste byang chub sems dpa' 'tsho ba'i
phyir ro, ,stong pa nyid dang snying rje'i khyad par gyis sangs
rgyas dang sems can la dmigs pa'i bsam pa mi phyed pa dang ldan
pa ni 'dod pa lnga spyod du zin kyang, spyod pa rnam par dag pa'i
tshul khrims can yin pas bsngags pa ni dbul yang

bkur ro zhes bya ste, ji skad du, gal te byang chub sems dpa'
'dod yon lnga spyod kyang, ,sangs rgyas chos dang 'phags pa'i dge
'dun skyabs song ste, ,sangs rgyas 'grub bya snyam du kun mkhyen
yid byed na, ,mkhas pa tshul khrims pha rol phyin gnas rig par
bya, ,zhes bstan pa lta bu'o, ,de ltar

ma yin na bdag med pa gnyis rtogs pa'i 'phags pa dag kyang snying
rje chen po dang bral bas bsngags pa ma yin so so'i skye bo bsam
pa dman pa dag lta tshul khrims de bor 'chal ba yin pas na, g-yog
bya bar mtshon par mi mdzad pa ste, gal te bskal pa bye bar dge
ba'i sa lam bcu, ,spyod kyang dgra

@238b bcom rang rgyal nyid la 'dod bskyed na, ,de tshe tshul khrims
skyon byung tshul khrims nyams pa yin, ,tshul khrims 'chal zhing mi
mkhas de bzhin spyod pa nyams, ,zhe'o, ,'dir gang zag gang gi
dbang du byas she na, khyim pa'i byang chub sems dpa' kho na'i
dbang du byas te gsungs pa yin par mngon no, ,

ji ltar zhe na, byang chub sems dpa' chos 'phags bud med drug
khri brgyad stong dang lhan cig 'dod pa'i yon tan lnga la spyod
do zhes bya ba lta bu dang, drag shul can gyis zhus pa las, khyim
pa'i byang chub sems dpa'i dbang du spyad pa yang gsungs pa'i
phyir ro, ,rab tu byung ba'i byang chub sems dpa' ni 'dod pa'i

yon tan lnga thag ring du yongs su spang bar bya ste, ci'i phyir
zhe na, so sor thar pa dag dang ldan pa ni, byang chub sems dpa'i
sdom pa dang 'gal bar 'gyur la, de dang 'gal ba ji ltar byang
chub sems dpar 'gyur, bsam pa rnam par dag pa'i sbyor ba de lta
ma yin pa la yang ha cang mi srid pa 'gyur ro, ,

'dod pa'i yon tan lnga spyad pa yang gzhan drang ba'i phyir yin
gyi yang dag tu ma yin no, ,de ni 'dod pa kho na'o, ,de nyid
bstan pas khyim pa'i byang chub sems dpa' yod par bstan te, gzhan
du 'dod pa spangs par drang ba'i phyir te spyod pas drang ba ji
ltar 'gyur, snying las chung ngu'i spyod pa dag dang 'gal ba

ni 'dod pa kho na'o, ,de ni yin te tshul khrims kyi sgra ni sdom
pa la 'dod kyi, gzhan du na rab tu byung ba'i byang chub sems
dpa' zhes ji ltar brjod, tshangs pa'i spyod pa ma yin pa'i tshul
khrims dag kyang rab tu byung ba la gnang ba ma yin nam, de'i
gnang ba de yang tshul khrims nyid de sdom pa ni bcas pa'i

rjes su 'jug pa yin la, byang chub sems dpa'i sde snod las kyang
srog gcod pa don du 'gyur ba la sogs pa gsungs pa'i phyir bcas pa
kho na'o, ,de'i phyir bsam pa rnam par dag pa ni gtso bo yin par
bstan pa'i phyir mdo smos pa yin no, ,sbyor ba'i khyad par gyi
phan yon bstan pa'i phyir 'od

srungs zhes bya ba la sogs pa gsungs so, ,'dir gang du bstan pa'i
bsam pa rnam par dag pa, sbyor ba phun sum tshogs pa, tshul khrims
gnas pa la sogs pa spyod pa bzhi dang ldan pa dag ni bslab pa la
zhugs pa zhes bya'o, ,sngar bstan pa'i tshul gyis na, yon tan dman
par bstan pa

@239a *, ,ni phyag gi 'os ma yin pas phyag mi 'tshal ba ste, ji
skad du, ma skyes dgra yi bu mor gyur pa ni, ,mya ngan med byin
yon tan gzi brjid ldan, ,dgra bcom lnga brgya dag ni lhags gyur
kyang, ,de la phyag bya'i phyir ni de ma langs, ,zhes bstan pa
lta bu'o, ,de bzhin gshegs pa

pas byang chung sems dpa' la gus par bya ba bstan pa ni byang
chub kyi sems yongs su bsngags pa'i phyir te, 'bras bu 'dod pas
rgyu la nan tan bya bar bstan pa'i phyir ro, ,sbyin pa phun sum
tshogs pa de yang gang gis she na, snying rjes khyad par du 'phags
pa bstan pa ni, ,yon tan gyi tshogs ni brjod par mi nus pa'o

zhes gsungs te, yon tan ni 'bras bu'i khyad par ro, ,sngar bstan
pa'i tshul gyis rgol ba ni, de ci'i phyir zhe na zhes bya ba'o,
,lan ni sems can gyi khams tshad med pas de la dmigs pa'i yon tan
bsod nams kyi tshogs kyang tshad med do zhes bstan to, ,'o na sems
can ma lus pa la phan pa bsgrubs

na ci'i phyir sems can dag grol bar 'gyur, grol ba ma yin pa'i
phan pa ni phan pa byas pa yin par mi 'gyur ro, ,sems can dag ma
grol na 'tshang rgya bar yang ji ltar 'gyur zhes, de ci'i phyir
zhe na zhes rgol te, de'i lan ni sems can gyi khams ni mi zad pa
ste zhes gsungs te, grol

bas zad pa med do zhes bstan to, ,'o na sngar bstan pa'i nyes par
'gyur ro zhe na, ma yin te, byang chub sems dpa'i bsam pa rnam
par dag pa kho na spyod pa'i gtso bo yin pa'i phyir dang, sems
can grol bas zad par mi 'gyur ba nyid kyis de dag la brten pa'i
bsod nams kyang zad par mi

'gyur bar bstan pa ni, ji ltar zhes bya ba la sogs pa gsungs so,
,shes rab kyis khyad par du 'phags pa bstan pa ni, byang chub kyi
sems kyi tshogs ni zhes bya ba la sogs pa gsungs te, tshogs zhes
bya ba ni shes rab kyis stong pa nyid la dmigs pa'i ye shes kyi
tshogs so, ,byang

chub kyi sems zhes bya ba ni don dam pa'i sems so, ,dkon mchog
gsum gyi rigs ni stong pa nyid dang snying rje'o, ,mi 'chad pa ni
mngon par sangs rgyas pa ste, mngon par sangs rgyas na chos kyi
'khor lo bskor ro, ,de bskor na 'phags pa'i ye shes 'byung bar
'gyur ro, ,de byung na mngon

@239b bar rdzogs par 'tshang rgyas par 'gyur ro zhes 'khor lo'i
tshul du 'byung bas na mi 'chad pa'o, ,la la na re rigs ni bden pa
la sogs pa brten gzhi la bya'o zhas zer ro, ,la lan re mthong
ba'i lam gyi bden pa bzhis bsdus pas sa dang po la 'jug par bya'o
zhes zer ro, ,la la na re pha rol tu

phyin pa drug la bya'o zhes zer ro, ,la la na re thabs dang shes
rab yin te, thabs la mkhas pa ni pha yin la, shes rab ma yin pas
de las skyes pa yin no zhes zer ro, ,la la na re sangs rgyas kyis
bcas pa'i bslab pa la bya'o zhes zer ro, ,la la na re da ltar gyi
sangs rgyas mngon du bzhugs pa'i

ting nge 'dzin dang, snying rje chen po yin no zhes 'dod do, ,la
la ni smon pa dang 'jug pa'i sems la bya'o zhes zer ro, ,de ltar
rgyas par bshad nas phan yon mtha' dag bsdu ba ni, byang chub kyi
sems kyi bsod nams gang zhes bya ba la sogs pa gsungs te, la la
dag ni smon pa dang 'jug

pa'i phan yon bsdu ba yin no zhes 'dod do, ,la la dag ni 'jug
pa'i phan yon bsdu bar 'dod do, ,la la dag ni sbyor ba phun sum
tshogs pa'i phan yon bsdu bar 'dod do, ,la la dag ni de dag nges
don gyi shes byed du 'chad do, ,da ni byang chub kyi sems kyi ngo
bo nyid bstan par bya ste, 'dir ngo bo

nyid ni yid kyi rnam par shes pa yul khyad par can du 'phags pa
la dmigs pa zad pa med pa 'dren par nus pa ste, yul ni stong pa
nyid dang snying rje'o, ,kun gzhi'i rnam par shes pa ni ma
bsgribs pa lung du ma bstan pa'i phyir dang, nyon mongs pa can
gyi yid ni dri ma can gyi 'khor bzhi dang rtag tu ldan pa'i

phyir dang, sgo lnga'i rnam par shes pa dag ni, brtan pa'i phyir
yid kyi rnam par shes pa 'ba' zhig smos te, spro ba che dang
rtsom pa che, ,don che ba dang 'byung ba che, ,byang chub sems
dpa' sems dpa' che, ,don gnyis ldan pa'i sems 'byung ba, ,zhes
bshad do, ,gang gis khyad par du 'phags, gang las khyad par

'phags she na, shes rab dang snying rje so so'i skye bo dang nyan
thos dang, rang rgyal ba'i sems las khyad par du 'phags pa'o, ,de
bstan pa chos yang dag par sdud pa'i mdo las kyang zhes bya ba la
sogs pa gsungs te, chos thams cad ces bya ba ni dkar po'i chos
mtha' dag go, ,de las 'byung bas

@240a *, ,na de skad ces bya'o, ,de la shes rab kyis chos thams
cad stong pa nyid du rtogs pas na, chos kyi dbyings dang mnyam pa
la sogs pa'o, ,kun rdzob gzhi med pa la dmigs pas na, ye shes
stong pa'o, ,'khrul pa'i rgyu las byung bas na glo bur ba'o, ,slu
bas na gnas

pa ma yin pa'o, ,rtag tu mi rung bas na yongs su shes par bya ba
ma yin pa'o, ,de lta bu'i 'khrul pa spangs pa stong pa nyid gzhan
la bstan pa'i sgo nas, snying rje bstan pa ni sems can dag kyang
zhes bya ba la sogs pa'o, ,gzhan dag ni chos thams cad ni stong
pa nyid de nam mkha'i dkyil

lta bu yin pas mnyam pa'o, ,'on kyang snang ba tsam mi 'gog cing
skur pa mi 'debs bas shes par bya ba tsam mo, ,'khrul ba dang
bral bas ye shes stong pa'o, ,'o na ye shes kyi yul ni kun rdzob
yin pas ji ltar gnas shes na, glo bur byung ba zhes bya ste, ma
rig pa brtags pa'i phyir ro, ,chos

nyid dngos la mi brten pas gnas pa ma yin no, ,mngon sum dang
rjes su dpag pa'i yul ma yin pas yongs su shes par bya ba ma yin
pa'o zhes 'dod de, de la snying rje dang ldan pas sems cad la
dmigs pa nyan thos la sogs pa las khyad par du 'phags pa ni, phan
pa dang bde

ba'i sems so zhes bya ba la sogs pa'o, ,stong pa nyid kyis dngos
por lta ba las khyad par du 'phags pas na stong pa nyid kyis mi
'gyur ba'i sems la sogs pa'o, ,da ni byang chub tu sems bskyed
pa'i rang bzhin brjod par bya ba'i phyir, thams cad mkhyen pa
nyid du yongs su bsdos

pas zhes bya ba la sogs pa gsungs te, rang bzhin ni rnam pa gnyis
te, byang chub tu sems smon pa dang, de'i rgyu la 'jug pa'o,
,de'i phyir dang po smon pa'i sems bskyed pa'i rang bzhin brjod
pa ni thams cad mkhyen pa nyid du zhes bya ba la sogs pa lta
bu'o, ,smon pa ni smon lam yin

pa'i phyir yongs su bsngos [?] pa zhes bya'o, ,ji ltar zhe na, bdag
mngon par rdzogs par sangs rgyas nas sems can gyi don byed par
gyur cig ces smon lam 'debs pa'i phyir ro, ,byang chub kyi snying
po ni rnam pa gnyis te, gnas byang chub kyi snying po dang, rtogs
pa byang chub kyi snying po'o, ,'dir

@240b ni gnas byang chub kyi snying po la 'dod do, ,mi dang lha'i
'bras bu dang, nyan thos dang rang rgyal ba dag ni bar ma do'o,
,'di skad ces kyang brjod par bya ste, byang chub tu sems bskyed
pa'i rgyu ni gang, rkyen ni gang, khas len pa ni gang, mi nyams
pa ni gang, nyams pa ni gang, nyams pa rjes su gso

ba ni gang zhe na, rgyu ni rnam pa lnga ste, tshad med pa goms pa
sems can gyi sdug bsngal mthong ba dang, skyabs su song bas bdag
nyid shes pa dang, tshogs bsags pas rgyud rnam par dag pa dang,
rten mngon du gyur pas rgyud dang bar gyur pa dang, snying rje
goms pa'o, ,rkyen ni dge ba'i bshes gnyen

dbang du gyur pa'o, ,khas len pa ni sbyor ba phun sum tshogs pas
dngos gzhi la smon lam 'debs shing rjes su gdams ngag sbyin pa'o,
,mi nyams pa ni byang chub kyi sems bsgom pa la sogs pa sngar
bshad pa rnams te, nyams pa ni sngar bshad pa'i mi mthun pa'i
phyogs su gyur pa'o, ,nyams

pa rjes su gso ba ni nyams pa las phyir 'chos pa ste, de ltar na
re zhig smon pa'i sems su rig par bya ste, tshad med pa ni btang
snyoms pa dang, byams pa dang, snying rje dang, dga' ba'o, ,de la
dang por btang snyoms bsgom bar bya ste, sa gzhi dang 'dra ba'i
phyir ro, ,de'i rjes la byams pa

ni gser dang 'dra bas so, ,snying rje ni sa bon dang 'dra bas so,
,dga' ba ni ngo sel ba lta bu'o, ,ji ltar goms par bya zhe na,
rten gyi gang zag dbang po rtul pos rim can du goms pa dang,
'bring gos 'bring du dang, dbang po rnon pos cig car du goms par
byas pa'o, ,des rang dang

gzhan mnyam par gyur ba dang, gzhan gces par gyur pa ni de'i rgyu
yin no, ,sangs rgyas dang chos dang dge 'dun la de nyid thob par
'dod bas skyabs su 'gro zhing skyabs kyi mi nyams pa'i chos rnams
rjes su sgrub pa yang rgyu gnyis te ji skad du, ,rgyal ba rnams
dang bde gshegs chos

rnams dang, ,dge 'dun rnams la dad na sems skye bas, ,byang chub
yon tan bsam pa'i sems skye ba, ,rgyu med ma yin gyi na 'byung ba
yin, ,zhe'o, ,de nyid thob bar 'dod pa sems skye ba cis zhes she
na, de yang 'dod pa skyid pa rgyal srid min, ,bdag bde'i don dang
grags dang

@241a *, ,snyan phyir min, ,zhes 'byung bas skyabs khyad par can
du gsal bar bstan pa yin no, ,tshogs bsags pa ni phyag 'tshal ba la
sogs pa yongs su bsngo ba la thug pa'i bar rnams te, bzang po
spyod pa las rgyur gsal bar gsungs so, ,rten mngon du

gyur pa ni sku mngon du gyur pa ste, rgyal po la gdams pa las
gzugs kyi sku mthong ma thag tu zhag bdun du mig mi 'dzums par
lta zhing de thob par 'dod pa'i sems skyes par gyur te zhes
gsungs pa lta bu'o, ,snying rje goms pa ni sngar tshad med pa
bshad pa lta bu ste, rgyu'i gtso bo

yin pas yang smos te, de'i phyir 'gro ba'i sdug bsngal ma lus
gzhil ba'i phyir, ,'jig rten phan byed sems ni yongs su skye,
,zhes gsal bar bstan to, ,dge ba'i bshes gnyen ni rnam pa gnyis
te, lung dang sgrub par gyur pa'o, ,yang gnyis te, yongs su 'dzin
pa mngon

sum pa dang, khyad par can no, ,'di ni tha ma gnyis su 'dod de,
ci'i phyir zhe na, khas len pa'i tshul gnyis yin pa'i phyir ro,
,de'i phyir rgyal ba kun dang chos dang dge 'dun dang, de bzhin
bla mar gyur pa thams cad la, ,dad dang mos pas dga' ba bskyed
bya ste, ,sri zhur

mchod byas byang chub sems kyang skye, ,zhes gsungs pa lta bu'o,
,khas len pa ni bdag rnam pa thams cad mkhyen pa nyid thob nas
sems can gyi don yang byed par gyur cig ces smon pa'o, ,lhag ma
ni gsal bar zad do, ,da ni 'jug pa'i sdom pa len pa'i rang bzhin
bstan

pa ni, thabs la mkhas pa'i mdo las zhes bya ba la sogs pa gsungs
te, 'dir rgyu dang rang bzhin brjod pa dang, rkyen dang, rjes kyi
bya ba dang, bsrung ba'i tshul gyis rig par bya'o, ,de la rgyu ni
goms par bya ba'i snying rjes sems can rjes su 'dzin par dmigs
pa'o, ,rkyen ni

phyag 'tshal ba dang, sdig pa bshags pa dang, rjes su yi rang ba
dang, bsngo ba dang, byang chub tu smon pa'o, ,de la rang bzhin
brjod pa ni khas len pa ste, slon dpon gyi mdun du pus mo'i lha
nga sa la btsugs te, rgyu dang rkyen gyi bya ba rdzogs nas sdom
pa gzung bar bya ste, slob

@241b dpon dgongs su gsol, bdag ming 'di zhes bgyi ba zhes brjod
nas gsol ba btab la, slob dpon gyis 'di skad du, mi 'gyur sems ni
brtan gyis la, ,byang chub sems ni bskyed par gyis, ,gal te spyod
pa spyad byas na, ,khyod ni yang dag sangs rgyas 'gyur, ,zhes
brjod nas, slob

mas da ni bdag gis byang chub sems dpa'i sdom pa rlabs po che
thob par gyur cig snyam du sems bskyed nas, slob dpon dgongs su
gsol, bdag ming 'di zhes bgyi bas ni, ,'khor ba tha ma med pa yi,
,sngon gyi tha ma ji srid pa, ,de srid sems can phan don du,
spyod pa dpag yas spyad

par bya, ,'jig rten mgon po'i spyan snga 'dir, ,byang chub dam
par sems bskyed do, ,'gro ba thams cad mgron gnyer te, dbul zhing
phongs las dgrol bar bya, ,di ring phan chad gal te yang, bdag
gis 'dod chags sems bskyed na, ,phyogs bcu dag na gang bzhugs
pa'i, ,

sangs rgyas thams cad bslus par 'gyur, ,byang chub nam zhig thob
bar du, ,tha ba'i sems dang gnod sems dang, ,phrag dog dang ni
ser sna yang, ,di ring phan chad mi bya'o, ,tshangs pa'i spyad pa
bdag gis spyad, ,sdig dang 'dod pa yongs su btang, ,tshul khrims
sdom

pa des pa la, ,sangs rgyas rjes su bslab par bya, ,bdag ni byang
chub rings tshul du, ,'tshang rgyar mos shing spro ba med, ,phyi
mthar thug gi bar du yang, ,sems can gcig phyir spyad par bya,
,tshad med bsam gyis mi khyab pa'i, ,sangs rgyas zhing ni sbyang
bar bya, ,phyogs ni

bcu po thams cad du, ,bdag gi ming ni thos par bya, ,bdag gis
bdag la lung bstan te, ,sangs rgyas 'gyur bar dgos pa med, ,bdag
gi lhag bsam rnam par dag ,bdag dbang 'di na 'dren pa rnams, ,lus
dang ngag gi las rnams kyang, ,rnam pa kun du bdag gis

sbyang, ,yid kyi las kyang yongs su sbyang, ,mi dge'i las ni
spyad mi bya, ,zhes brjod par bya'o, ,'dis ji ltar sems bskyed
cing sdom pa gzung zhe na, smras pa, smon lam btab cing tshul
khrims rnam pa gsum khas blangs pa'i phyir ro, ,tshul khrims rnam
pa gsum ni, sdom

@242a *, ,pa'i tshul khrims dang, sems can gyi don byed pa dang,
dge ba'i chos yongs su sdud pa'i tshul khrims so, ,de la dang po'i
tshigs su bcad pa gcig gis ni smon pa dang 'jug pa thun mong gi
sems bskyed pa bstan to, ,de nas tshigs su bcad pa phyed kyis ni,
smon

pa'i sems bskyed pa bstan te, phyed kyis ni 'jug pa'i sems bskyed
pa bstan to, ,lhag mas ni 'jug pa nyid kyi tshul khrims rnam pa
gsum dang ldan pa ste, dang po sdom pa'i tshul khrims ngo tsha dang
khrel yod pa'i ngo bo ni, di ring phan chad gal te yang, ,zhes
bya ba la sogs pa tshigs su bcad

pa gcig gis mdor ston te, sems dpa' gtso bo yin pas sems bskyed
na zhes smos so, ,rlabs po che'i sems bskyed pa yin pas dam
bca'o, ,dge ba sdud pa'i tshul khrims brtson 'grus kyi ngo bo nyid
ni, byang chub nam zhig thob par du, ,zhes bya ba la sogs pa
tshigs

su bcad pa gnyis te, khyim pa'i dbang du byas pas ni bzod pa
dang, gtong ba dang, tshul khrims so, ,de la bzod pa'i mi mthun
pa'i phyogs ni, tha ba dang gnod sems dang phrag dog go, ,sbyin
pa'i mi mthun pa ni, phrag dog dang ser sna ste, des na de dag
spang bar spro ba ni, bzod

pa dang sbyin pa'o, ,tshangs par spyod pa bdag gis spyad, ,sdig
pa'i 'dod pa yongs su gtang, ,zhes bya ba ni tshul khrims te, dge
bsnyen zhes bya ba'i don te sdig pa las dben pa'i phyir ro, ,des
na 'phags pa klu sgrub nyid kyis kyang, sbyin pa dang ni tshul
khrims dang, ,bzod pa'i chos

ni khyad par du, ,khyim pa la bshad snying rje yi, ,snying po can
du rtag bsgom mdzod, ,ces gsungs so, ,rab tu byung ba'i dbang du
byas nas, tshul khrims sdom dang des pa la, ,sangs rgyas rjes su
bslab par bya, ,zhes gsungs te, dge ba sdud pa'i gtso bo ni sdom
pa dang des pa yin

pa'i phyir ro, ,yang na pha rol tu phyin pa drug ni dge ba sdud
pa yin la de mtshon pa'i phyir sdom pa dang des pa bstan to, ,yang
sdom pa ni yang dag blangs pa'o, ,des pa ni gzhan la mi 'tshe ba'i
phyir lus khyad par can du 'gyur na, dge ba la sogs pa bstan to,
,sems can don byed pa'i tshul

@242b khrims snying rje dang shes rab kyi ngo bo nyid ni, bdag ni
byang chub rings tshul du, ,zhes bya ba la sogs pa gsungs te mos
shing spro ba med ces bya ba ni, phyugs rdzi lta bur sems bskyed
pa'i phyir ro, ,yang na mos pa ni 'dod pa'o, ,spro ba med ces bya
ba ni mngon du mi byed pa'o, ,ci'i rgyus she na,

sems can yongs su smin par bya ba dang, sangs rgyas kyi chos
yongs su rdzogs par bya ba'i phyir te, dang po ni, sems can gcig
phyir spyad par bya, ,zhes bya ba'o, ,gnyis pa ni zhing rnam par
sbyong par bya zhes bya ste, ming thos pas ni grags pa ste, 'jig
rten gyi khams che ge mo zhig tu

zhes 'byung ba lta bu'o, ,de ltar sdom pa bzung ba'i phan yon ni,
,bdag gis bdag la lung bstan te, ,zhes bya ba la sogs pa'o, ,phan
yon gyi 'thad pa ni, lhag bsam rnam par dag ces bya ba'o, ,lhag
pa'i bsam pa dag par gang gis shes she na, bdag dbang 'di na
'dren pa rnams,

,zhes bya ba'o, ,de ltar tshul khrims rnam pa gsum gyi don bsdu
na, lus dang ngag gi las rnams kyang, ,zhes bya ba la sogs pa
gsungs so, ,'dir smras pa, bsam pa dag pa'i sa la ni rung na,
'ching ba mtha' dag dang ldan pa slob pa 'dod pa go ji ltar
'thad, ma yin te 'ching ba

mtha' dag dang ldan pa kho na spro ba'i rlabs yod pas 'dir slob
kyi gzhan du na bsam pa rnam par dag par yang ji ltar 'gyur, yang
'jam dpal gzhon nur gyur pa 'dis byang chub tu sems bskyed phyin
chad bskal pa gang g'a'i klung grangs med pa brgya stong phrag
bdun gyi bye ma snyed 'das par

gyur to zhes gsungs pa yang ji ltar drang, spros pas chog go, ,de
lta bas na rgyu dang rkyen dang, rang bzhin brjod pa bstan pa'i
phyir, byang chub sems dpa' thabs la mkhas, ,zhes gsungs so,
,thams cad mkhyen pa'i sems kyis tshad med par 'gyur ro zhes bya
ba ni, thabs

mkhas pa dang ldan pas yongs su bsngos pa'i phyir ro, ,dngos po
chung du thabs mkhas pa'i bsngo bas tshad med par 'gyur ba ni
dgongs pa can yin no zhe na, nges don du bstan pa ni, bskal pa
bzang po'i mdo las kyang, ,zhes gsungs so, ,rjes kyi bya ba ni
rnam pa gnyis te,

@243a *, ,phan yon gyis spro ba skyed pa dang, bslab pa mdor
bsdus te lung 'phogs [?] pa'o, ,de la phan yon gyis spro ba bskyed
pa bstan pas bslab pa mdor bsdus par go bar 'gyur bas dang por
smos te, yang, rin po che yi phung po las, ,zhes bya ba'o, ,sems
bskyed

cing sdom pa dang ldan pa dag ni rten khyad par can yin pas sngar
bstan pa lta bur bsod nams kyi tshogs shin tu 'phel ba rgyu'i bar
du yang mi bzod do zhes gsungs so, ,phan yon dag kyang tshul
khrims rnam pa gsum blangs pa las 'byung bas, rang bzhin brjod pa
ni bslab pa mdor

bsdus pa nyid do zhes go bar 'gyur ro, ,phan yon dang ldan pa'i
'thad pa'i lung ni, shes rab kyi pha rol tu phyin pa las 'byung
zhes gsungs pa yin no, ,la la ni rin po che'i phung po'i mdo'i
don ni, don dam par byang chub kyi sems ngo bo nyid dang phan yon
gyis bstan to, ,thams cad

mkhyen pa nyid dang ldan pa'i sems zhes bya ba ni, mtshan ma med
pa'i sems so, ,don dam pa'i byang chub kyi sems yin par ci mngon
zhe na, 'og nas shes rab kyi pha rol tu phyin pa la bslab par
bya'o zhes gsungs pa'i phyir ro zhes kyang zer ro, ,gal te dge
ba'i bshes gnyen med

na yang cho ga ni 'di nyid do, ,mdo kun las btus pa'i bshad pa
lung gi tshad mar sbyar ba las byang chub tu sems bskyed pa rnyed
par dka' ba'i gtam brjod pa ste lnga pa'o, ,byang chub tu sems
bskyed pa bshad zin to,, ,,da ni snying rje brtan pa brjod par
bya'o, ,de ci'i phyir zhe

na; sngar sems skye ba'i rgyu bshad pa'i skabs su snying rje zlos
te gsungs pa'i phyir la, de'i dgos pa gang yin zhe na, lung las,
smon pa dang ni 'jug pa dang, ,de bzhin zab dang rgya che dang,
,mi ldog 'bras bu thob pas na, ,theg pa chen po khyad par 'phags,
,de yi sngon du 'gro ba

ni; ,brtan pa rnams kyi snying rje'o, ,zhes 'chad pa dang, slob
dpon dpa' bos, yon tan ma lus byang chub sems la brten, ,byang
chub mchog sems snying rje'i rgyu las 'byung, ,zhes 'chad do, ,de
lta bas na snying rje brtan pas byang chub kyi sems brtan par
'gyur te skye ba

@243b na gnas pa dang mthar thug pa'i rgyu yin pa'i phyir, sems
can rnams la snying rje che ba ni, ,rnyed par dka' ste zhes dam
bca' ba mdzad do, ,'o na rigs las gyur pa dang 'brel pa las gyur
pa dang, goms pa las gyur pa dang, glo bur ba'i rang bzhin gyis
ji ltar rnyed dka' zhes de la

rgol ba ni ci mngon zhe na zhes bya'o, ,'brel pa dang glo bur dag
ni, nyi tshe ba dang re zhig pa yin pas smon par bya'o, ,lhag ma
ni dka' ba kho na'o, ,dka' ba ci mngon zhe na, mdo sde mang po
las thos pa'i phyir te zhes gsungs te, 'dir snying rje ni rang gi
bde ba spong ba'i mtshan nyid

yin pas snying rje'i ngo bo nyid kyi mtshan nyid ni zla ba'i
snying po'i le'u las gsungs pas te, rang gi bde ba sel bas na
dgra dpa' bo lag [?] na rdo rje thogs shing drag shul du 'debs pa
las sgrol ba bzhin no zhes bya ba'o, ,dgos pa bstan pa ni, byang
chub tu mngon par mos pa'i sngon du 'gro

ba zhes bya ba la sogs pa gsungs te, snying rje ni byang chub tu
sems skye ba'i rgyu yin pas dang por dgos pa ni mngon par mos
pa'i sngon du 'gro ba zhes bya'o, ,gnas pa'i rgyu yin pas ma
nyams par byed pa ni bar du dgos pa ste, theg pa chen po yang dag
par sgrub pa'i sngon

du 'gro ba zhes bya ste, yang dag par sgrub pa ni spyod pa mi
nyams par byed pa'o, ,mthar thug pa'i rgyu yin pas 'bras bu thob
par byed pa ni tha mar dgos pa ste, sangs rgyas kyi chos ni stobs
la sogs pa'o, ,sngon du 'gro ba ni 'dren pa'o, ,snying rje bsgom
pa'i gnas skabs

ni rnam pa gsum ste, dang po rtsa ba brtan par bya ba'i phyir so
so'i skye bo'i gnas skabs su dang, theg pa 'og mar mi lhung bar
bya ba'i phyir, mthong ba'i lam gyi gnas skabs su dang, sems can
gyi don mi nyams par bya ba'i phyir sa brgyad pa'i gnas skabs so,
,de bas bsgom

pa'i gnas skabs gsum mtshon pa'i phyir dang smos pa ni, bdag gi
'khrul pa la yang so sor rtog cing gzhan gyi 'khrul pa la snying
rje ba'o zhes gsungs te, 'khrul pa ni nyes par spyad pa spyod pa
ste, sdug bsngal gyi rgyu yin pa'i phyir ro, ,da ni phan yon
bstan pa'i phyir, byang chub

@244a *, ,tu mngon par 'tshang rgya bar 'dod pas zhes bya ba bstan
pa la sogs pa gsungs pa ste, sngar smos pa nyid phan yon yin mod
kyi 'on kyang de nyid rnam pa gzhan gyis bstan pa ni, mngon par
mtho ba dang, nges par legs pa dag gis so, ,ji ltar zhe na, mngon

par 'tshang rgya bar 'dod pas zhes bstan pa ni nges par legs pa'i
phan yon bstan to, ,mngon par mtho ba'i phan yon ni, ,snying rje
chen po'i sems bskyed nas lus dang srog la ma chags pa ni bde
'gror skye ste zhes bya ba'o, ,bdag nyid ma grol bas gzhan dgrol
bar mi nus pas na lus

dang srog la ma chags par bya'o zhes pa la sogs pa'o, ,da ni
snying rje bsgom pa'i tshul bstan par bya ste, phan bde la sbyor
bar byed pa'i pha dang ma la sogs pa sdug cing yid du 'ong ba dag
sdug bsngal gyi rgyu dang dngos la spyod pa dag sdug bsngal bsal
bar 'dod pa'i sems ni snying rje zhes bya ste,

sngar bstan pa'i tshul gyis goms par byed pas na snying rje ba'i
bdag nyid can no, ,yul gang la zhe na, sems can gyi rigs rnam pa
gnyis te, sdug bsngal dngos la gnas pa dang, sdug bsngal gyi rgyu
la spyod pa'o, ,de la sdug bsngal dngos la gnas pa ni, sems can
sdug bsngal

ba dang zhes bya ba la sogs pa'o, ,des 'phangs pas kye ma bdag
lta bu 'ching ba sna tshogs kyis bcings pa dag gis ni rang yang
grol bar mi nus na, gzhan dag kyang lta ci smos kyi ma la bdag
rnam pa thams cad mkhyen pa nyid thob nas gdod sdug bsngal dag
las dgrol bar bya'o snyam

pas na byang chub tu sems bskyed do zhes smos so, ,sems bskyed
nas mthong ba'i lam la gnas pa ni, rang dang gzhan gyi don sgrub
pa thob pas na, de'i phyir 'bad pa ni chos nyid thob par bya ba'i
phyir 'bad ces bya ba la sogs pa'o, ,de thob nas sdug bsngal gyi
rgyu la spyod pa dag ni ser sna can zhes

bya ba la sogs pa ste, de dag spong du 'jug pa'o, ,rgyu ma spangs
na 'bras bu spangs bar mi 'gyur bas na rgyu bzlog pa kho na smos
so, ,snying rje'i gzhan dbang du gyur pas na nyen cing byang chub
las phyir ldog par mi 'gyur te, gzhan du na rgyal po gser mdog gi
rtogs pa brjod pa las snying rje

@244b nyams pas, rang sangs rgyas su sems bskyed do zhes bya ba
la sogs pa lta bu'o, ,de la 'du byed dang, 'gyur ba dang, sdug
bsngal gyi sdug bsngal dag ni sdug bsngal te, mi dang lha dang
ngan song gsum du rim bzhin du sbyar ro, ,phan pa nye bar sgrub
pa med pas na skyabs med pa'o, ,

nges par 'byung ba mchog gi chos ston pa med pas na mgon med
pa'o, ,theg pa gsum la nges par 'god par byed pa med pas na rten
med pa'o, ,sdug bsngal sel ba'i grogs po med pas na dpung gnyen
med pa'o, ,thos pa dang bsam pa dang bsgom pa'i gnas skabs su
'bad rtsol brtson

'grus rtsom pa'o, ,thabs sna tshogs pas lus gtong ba la sogs pa ni
dka' ba spyod pa'o, ,mi mthun pa las bzlog pas na ser sna can la
sogs pa gnyen po la sbyor bas na sbyin pa la sogs pa la dgod
pa'o, ,mi bzod pa ni brnag mi nus pa'o, ,rtsub pa ni lus gdung
bar byed pa'o, ,tsha ba ni sems gdung bar

byed pa'o, ,chos bcu ni byang chub tu sems bskyed pa dang, chos
nyid thob pa la 'bad pa dang, dka' ba spyod pa dang, pha rol tu
phyin pa drug la sbyor ba dang, sdug bsngal gyis nyen cing ldog
par mi 'gyur ba'o, ,snying rje bsgom pa'i tshul gzhan bstan pa ni,
kye ma zhes bya ba la sogs pa'o, ,de la yul ni sems

can sred pa can la sogs pa'o, ,bsgom pa'i tshul ni rang dbang yod
cing zhes bya ba la sogs pa'o, ,de la sngar bstan pa dag ni,
sbyor ba phun sum tshogs pa yin la, 'dir ni bsam pa rnam par dag
pa yin pas bsgom pa'i tshul rnam pa gnyis kyi khyad par ni de yin
no, ,de la snying rje bsgom pa'i yul sngar

bshad pa de nyid 'chad pa ni, kye ma zhes bya ba la sogs pa ste,
kye ma zhes bya ba la sogs pa ni yid ches pa'i tshig brjod pa'o,
,'dir sdug bsngal la spyod pa'i gang zag ni gnyis te, khyim pa'i
phyogs su gtogs pa dang, ,de dag kyang ci rigs par bde ba'i rgyu
ma bsags pas sdug bsngal bar gyur pa dang,

bsags pa phyin ci log gis sdug bsngal gyi rgyu gyur pa dang,
bsags pa rgyu ma gyur bar zad pas sdug bsngal ba'o, ,de la khyim
pa rnams ni bu dang chung ma la sogs pa la chags pas sdug bsngal
ba dang, bu dang chung ma la sogs pa 'grib pas sdug bsngal ba'o,
,de la chags pas sdug bsngal ba ni,

@245a *, ,sred pa'i khol po zhes bya ba la sogs pa'o, ,'grib pas
sdug bsngal ba ni, rang dbang med pa zhes bya ste, ,mi 'dod pa'i
gzhan dbang du gyur pa'i phyir ro, ,des na mi phongs pa ste mi
phan pa'o, ,de la snying rje ji ltar bsgom zhe na, rang dbang yod
cing zhes bya ba la sogs pa ste, lha dang mi 'thob

par gyur pas na gar dga' bar 'gro bar bya'o snyam du smon pas
bsam pa yin par mngon no, ,rab tu byung ba dag gis ni nyon mongs
pa 'phel ba dang, tshul khrims la sogs pa 'grib pas sdug bsngal ba
ni, phan tshun mi 'phrod pa zhes bya ba la sogs pa ste, nyon mongs
pa dag gi gtso bo ni zhe sdang yin te ci'i phyir zhe na,

dge ba'i rtsa ba 'joms par byed pa'i phyir, 'og nas kyang, khong
khro ba zhes bya ba ni bskal pa brgyar bsags pa'i dge ba'i rtsa
ba rnams zad par byed pa'i phyir ro zhes gsungs pa'i phyir ro,
,de la mi mthun pa ni mi 'phrod pa ste, rtsod par byed pa'o,
,khro ba ni sems 'khrugs pa'o, ,zhe sdang ni khong khro ba'o,
,gnod

sems ni sems can la sdang ba'o, ,mang ba ni 'phel bar 'gyur ba'i
phyir ro, ,de spang ba'i phyir bzod pa la dgod pa ni, spang ba'i
phyir zhes bya ba ste, ci'i phyir zhe na, bzod pa ni tshul khrims
kyi 'bras bu'i rgyu'i gtso bo yin pas ji skad du, bzod pa dka'
thub dam pa bzod pa ni, ,mya ngan 'das pa mchog ces

sangs rgyas gsungs, ,rab tu byung ba gzhan la gnod pa dang,
,gzhan la 'tshe ba dge sbyong ma yin no, ,zhes gsungs pa lta bu'o,
,yongs su 'dzin pa dang bral bas tshul khrims nyams shing sdug
bsngal ba ni sdig pa'i grogs pos yongs su zin pa zhes bya ba la
sogs pa gsungs te, tshul khrims nyams

pa dang 'tsho ba nyams pa la sogs pa ni sdig pa'i grogs po ste,
dkon mchog sprin las sdig pa'i grogs po bcu bshad pa lta bu'o,
,sdig pa'i las ni kha na ma tho ba ste, dge ba'i bshes gnyen dang
bral bas de la 'jug ste, dper na au dum w'a ra lta bu'i mdo las
bshes gnyen ngan pas bslus pa'i dbang

gis kha na ma tho ba chen po la zhugs pa lta bu'o, ,de spang bar
bya ba'i phyir yang dag pa'i bshes gnyen dang ldan par bya bas
tshul khrims la dgod pa ni dge ba'i bshes gnyen gyis yongs su zin
pa dang zhes bya ba la sogs pa ste, ci'i phyir zhe na, dge ba'i
bshes gnyen ni tshangs par spyod pa yongs su rdzogs

@245b pa yin pas, kun dga' bo tshangs pa mtshungs par spyod pa ni
tshangs par spyod pa ril gyis yin no zhes gsungs pa lta bu dang,
'phags pa klu sgrub nyid kyis ji skad du, ,dge ba'i bshes gnyen
bsten pas tshangs par spyod, ,yongs su rdzogs par thub pa nyid
kyis gsungs, ,zhes gsungs so, ,de ltar nyes

pa gnyis dang ldan pas bde ba'i rgyu ma bsags pas sdug bsngal bar
'gyur ba ni brkam pa zhes bya ba la sogs pa gsungs te, bde ba'i
rgyu ni dge ba'i bshes gnyen dam pa la brten pas chos nyan cing
sems pa dang, yang dag par don bsgom pa'o, ,de la bshes gnyen dam
pa la brten pa dang, chos

nyan cing sems pa med pas sdug bsngal gyi rgyu la gnas pa ni,
brkam pa zhes bya ba la sogs pa gsungs pa ste, 'phags pa'i shes
rab ni thos pa las byung ba'i shes rab chos rab tu rnam par 'byed
pa'i bdag nyid de, des mi shes pa la sogs pa sil ba'i phyir ro,
,de med pas bral ba ste

spangs pa'i tha tshig go, ,tshul bzhin yid la byed pa ni, ,'dod
chags la sogs pa sun 'byin pa'i phyir gnyen po sems pa'o, ,de med
pas brkam pa ste, dang por zhen pa'i phyir ro, ,chags pa ste bar
du mi 'bral ba'i phyir ro, ,chog mi shes pa ste tha mar yang dang
yang du 'dod pa'i phyir ro, ,de spangs pa'i phyir thos pa

dang bsam pa'i shes rab la 'god pa ni chags pa spang ba dang,
'phags pa'i shes rab bskyed pa'i phyir ro, ,yang dag pa'i don
bsgom ba ni gnyis te, 'jig rten dang 'jig rten las 'das pa ste
yang dag pa'i lta ba'o, ,de la dang po las dang 'bras bu la skur
pa mi 'debs pas chad pa'i mtha' spong ba ste, de med pas

las kyi rnam par smin pa la mi lta ba la sogs pa ste, rtag pa ni
mi 'gyur ba'o, ,chad pa ni rgyun chad pa ste, mdor na 'jig rten
pa'i yang dag pa'i lta ba dang bral ba'i don to, ,de spang ba'i
phyir 'jig rten las 'das pa ste, yang dag pa'i lta ba ni, rten
cing 'brel par 'byung ba zab mo dang zhes bya ba la sogs pa
gsungs te,

zab pa ni tshu rol pas mi rtogs pa'i phyir ro, ,byas pa chud mi za
zhing ma byas pa dang phrad par mi 'gyur bas na skur pa mi 'debs
pa de la dgod pa ni gzud pa'o, ,shes rab ni rab tu rnam par 'byed
pa'i phyir, mi shes pa'i gnyen po yin pas de dang bral bas ni ma
rig pa dang zhes bya ba la sogs pa gsungs te, ma rig pa

@246a *, ,ni yod pa'i ngo bo ma mthong ba ste, ci yod ce na,
'khrul pa spangs pa'i rang bzhin mi rtog pa'i ngo bor yod pa'i
phyir ro, ,gti mug ces bya ba ni med pa mthong ba'i don te, ci
med ce na, bdag la sogs pa med pa'i phyir ro, ,la la ni dgag bya
rnam par bcad pa tsam las ma gtogs pa'i

bsgrub par bya ba med pa yin nam, ji ltar mi rtog pa'i ngo bor
yod par 'gyur, bden mod kyi, 'dir yongs su gcod pa'i ngo bo gang
yang khas len pa ma yin te, chos nyid tsam la yod pa'i ming gis
btags par zad do, ,de lta ma yin na 'khrul ba'i rgyu yang ji ltar
'thad, ma rig pa la sogs pa gtan

med pa nyid kyis 'khrul pa'i rgyur gyur pa ni mthong ba'i lam
gyis spang bar rigs la, yod pa nyid na go ji ltar spangs par
'gyur mig ser la sogs pas dung ser po la sogs par snang ba yang
nang gi ngo bo yongs su sbyangs pa yin gyi, phyi rol du ji ltar
gsal, khab 'dzag pa nyid snang ba yang med pa kho na

las 'khrul gyi yod pa yang zhig las 'khrul, des na gnyis dang
bral ba'i ngo bo'i dpe dung lta bu la gzung 'dzin gyi ser po lta
bu'o zhes bya ba yang rigs pa ma yin no, ,gal te mig nad byang
ba'i tshe der snang na ni rung na, mig nad byang ba'i tshe khab
'dzag pa de nyid gang du gnas, 'khrul pa spangs pa'i dus na

rjes kyi shes pa mnga' ba zhig na, ma rig pa'ang ji ltar ldog par
'gyur, de ma log na sangs rgyas zhes gang la ming du gdags zhes
zer ro, ,la la na re 'phags pa klu sgrub kyi dgongs pa ma rtogs
pa 'ga' zhig de skad du zer mod kyi, gnyis dang bral ba'i rang
rig pa ni nges par yod pa lung dang rigs pa

las mngon la, de med par 'dzin pa ni skur ba 'debs pa'i legs par
ma zin pa'o zhes 'phags pa thogs med kyis gsal bar gsungs la
'phags pa klu sgrub kyis kyang, med par lta ba ngan 'gror 'gro,
,yod par lta ba bde 'gror 'gro, ,yang dag ji bzhin yongs shes na,
,gnyis la mi brten

thar pa yin, ,zhes bya ba la sogs pa gsungs pa de dag gi rigs pa
ni 'og nas 'chad do zhes kyang 'dod do, ,da ni ha cang spros nas,
dkyus ma nyid bstan par bya ste, dgongs pa ni longs par gyur
pa'o, ,med pa nyid gang zhe na, bdag dang zhes bya ba la sogs pa
gsungs te, bdag tu brjod pa rnam

@246b grangs so, ,de la bdag la sogs pa ni bshad zin to, ,kham
gyi zas kyis gnas pas gso ba'o, ,pu ni lus la bya bar 'dod la de
la gnas pas na pu ru sha ste skyes bu'o, ,de lta bu'i ma rig pa
spangs pa'i phyir chos bstan pa ni 'phags pa'i shes rab kyi mig
ces bya ba ste, 'di dag gis na bde ba'i rgyu ma

bsags pas sdug bsngal bar gyur pa spangs par bstan to, ,da ni
bsags pa phyin ci log gi sdug bsngal gyi rgyur gyur pa spangs pa
ni, 'khor ba la mngon par dga' ba zhes bya ba la sogs pa ste,
bsags pa'i dge ba srid par bsngos pa ni sdug bsngal la bde bar
phyin ci log pas na sdug bsngal

gyi rgyur gyur pa ste, 'khor ba'i phung po lnga'o, ,de nyid sdug
bsngal bskyed pas bde ba'i srog 'phrog pa ni gshed ma lta bu'o,
,de spang ba'i phyir mya ngan las 'das pa la dgod pa ni, khams
gsum las dbyung ba zhes smos te, khams gsum gyi sdug bsngal spang
zhes bya ba'i don to, ,bsags pa

rgyur ma gyur pa ni bar ma dor zad pa la bya ste, 'bras bu ma
phyin pa'i phyir ro, ,zad pa'i rgyu ni rnam pa gnyis te, dge ba'i
bshes gnyen dang bral bas bdud kyis gnod par byas pa dang, dngos
por lta bas mtshan ma la gnas pa'o, ,dang po ni bdud kyi zhags pas
bcings pa zhes bya ba ste, bdud ni 'dir lha'i

bu'i bdud de 'dod pa'i khams kyi gzhan 'phrul dbang byed kyi
lha'o, ,des ji ltar zad par byas she na, bcings pas bcings zhes
bya ste, dregs par byed pa la sogs pa'i phyir ro, ,dngos por lta
bas mtshan ma la gnas pa ni, g-yo ba dang zhes bya ste, g-yo ba ni
rnam par rtog pa ste, mi brtan

par byed pa'i phyir ro, ,rlom sems pa ni dngos por lta ba ste
zhen pa'i phyir ro, ,de spangs pa'i phyir rdzogs pa'i byang chub
la 'god pa ni, rnam par grol ba zhes bya ba la sogs pa'o, ,da ni
dngos por lta bas mtshan ma la gnas pas bsags pas rgyur ma gyur
bar zad pa nyid bstan pa ni,

mya ngan las 'das pa'i sgo bcad cing zhes bya ba la sogs pa ste,
dngos por lta bas sbyin pa la sogs pa la yongs su ma smin par
byas pa ni mya ngan las 'das pa'i sgo gcad par bya'o, ,de la
sbyin pa la sogs pa ni sgo lta bu ste 'jug pa'i phyir ro, ,yongs
su ma smin pa ni bcad pa lta bu

@247a *, ,ste; zad par byas pa'i phyir ro, ,ji ltar zad par byas
she na, khyim pas rab tu byung ba la dang, rab tu byung bas rab
tu byung ba la dang, khyim pa dang rab tu byung bas byang chub
sems dpa' la dang, byang chub sems dpas byang chub sems dpa' la
dang,

byang chub sems dpa' khyad par gyis khyad par la dang, byang chub
sems dpa' khyad par gyis spyi la dang, spyi dang ldan pas spyi la
dang, de bzhin du mi spel ba dang, ma thob pa dang, 'gyod pa
dang, sbyams [?] pa dang, thag bsrings pa dang, sngar bstan pa'i srid
par bsngos pa rnams

ni zad par byed pa'i rgyu yin no, ,de spang ba'i phyir byang chub
sems dpa' snying rje bsgom pa ni mya ngan las 'das pa'i sgo dbye
ba dang zhes bya ba la sogs pa'o, ,mdo kun las btus pa'i bshad pa
lung gi tshad mas sbyar ba las snying rje rnyed par dka' ba'i gtam
ste drug pa'o, ,snying rje rnyed par

dka' ba bshad zin to,, ,,de ltar byang chub tu sems bskyed nas da
ni byang chub kyi sems de nyid mi nyams par rjes su bsrung ba'i
tshul bshad par bya ste, 'dir nyams pa'i rgyu ni mi mthun pa'i
phyogs so, ,de lta bas na mi mthun pa'i phyogs spang ba brjod par
bya ste, gang

zag la zhe sdang ba dang, dam pa'i chos spongs pa dang, bdud kyi
las dang, brnyas pa'i sems dang, bar du gcod pa'i chos bzhi ni mi
mthun pa'i phyogs byang chub sems dpa'i sdom pa dang 'brel ba'o,
,rtsa ba'i ltung ba bstan pa dag ni phal cher byang chub sems
dpa'i sdom

pa dang ma 'brel pa'o, ,sdom pa dang ma 'brel ba dag ci'i phyir
bstan ce na, kha na ma tho ba chen po'i mtshan nyid bstan pas
gzhan dgos pa bskyed pa'i phyir ro, ,de'i phyir byang chub sems
dpa'i sdom pa dang 'brel pa'i mi mthun pa'i phyogs bar du gcod
pa'i chos spang ba bstan pa

ni; 'di dag pas kyang zhes bya ba la sogs pa'o, ,de nyid rgyas
par 'chad pa ni, ,de la zhes bya ba la sogs pa gsungs pa ste, rma
'byin pa'i nyes pa ni, byang chub sems dpa'i sdom pa dang ldan
pas, byang chub sems dpa' ji lta bu rung ba la nyes pa 'dir 'gyur
zhes bya ba'i don

@247b te; sdom pa nyams pa'i gang zag la'ang 'gyur zhes bya ba'o,
,la la dag ni thob pa ma nyams pa la'o zhes 'dod de, bslab pa
thams cad kyi spyi'i mtshan nyid yin pas na gzhan du na ha cang
thal bar 'gyur ro zhes zer ro, ,de ltar ma yin te, 'og nas kyang
de la ra'i shing rta lta

bus 'gro ba'i byang chub sems dpa' dang, glang po che'i shing
rta lta bus 'gro ba dag ni nyams pa'o zhes 'byung ba'i phyir
dang, yang ji lta bu yang rung zhes bya ba'i sgra dang, lung las
kyang dri ma dang klan ka'i dpes bstan pa'i phyir ro, ,'o na dge
bsnyen la sogs pa ci'i

phyir bshad ce na, nyes pa 'bring du bstan pas yul byang chub
sems dpa' dag ni shin tu nyes pa lci ba dang 'og ma dag kyang
spang ba'i phyir nyes pa med do, ,de la sems can rnams kyi dge
ba'i rtsa ba ni srog gcod pa spang ba la sogs pa dkar po'i chos
rnams so, ,ston pa

gzhan la mi brten pa ni, skyabs gsum blangs pa'i phyir ro, ,dge
ba'i rtsa ba ni mi dang lha 'grub pa'i rgyu la'o, ,dge slong ni
gsol ba dang bzhi'i las kyis bsnyen par rdzogs pa'o, ,dge ba'i
rtsa ba ni mya ngan las 'das pa'i rgyur bsngos pa la bya'o, ,dad
pas rjes su

'brang ba ni gang zag la yid ches pas 'jug pa'o, ,chos kyi rjes
su 'brang ba ni rang gi shes rab gtsor byed pa'o, ,brgyad pa ni
grangs kyi brgyad pa'o, ,rgyun du zhugs pa ni mthong lam thob
pa'o, ,lan cig phyir 'ong ba ni 'dod pa'i khams su skye ba gcig
lus pa'o, ,

phyir mi 'ong ba ni 'dod pa'i khams kyi skye ba zad pa'o, ,dgra
bcom pa ni srid pa'i rtse mo'i spang bya rnams kyang spangs pa'o,
,rang sangs rgyas ni rten cing 'brel par 'byung ba nyid kyis
rtogs nas 'bras bu thob pa'o, ,ra'i shing rta lta bus 'gro ba
dang, glang po che'i shing rta

lta bus 'gro ba ni so so'i skye bo mi brtan pa'o, ,zla ba dang
nyi ma lta bus 'gro ba ni, so so'i skye bo brtan pa'o, ,nyan thos
kyi rdzu 'phrul lta bus 'gro ba ni, sa dang po nas sa bdun pa'i
bar du'o, ,de bzhin gshegs pa'i rdzu 'phrul lta bus 'gro ba ni
rnam par smin pa'i sas

@248a *, ,bsdus pa'o, ,de ltar na so so'i skye bo bstan pa nas
bzung ste bskal ba grangs med pa dang po ni myur ba'i dbang du
byas pa'o, ,sa dang po nas bdun pa'i bar du brtan pa ni nges
shing brtan pa'i dbang du byas pa'o, ,sa brgyad pa nas bcu pa'i
bar du ni shin

tu bul ba'i dbang du byas pa ste, de ltar bskal pa grangs med pa
gsum du rig par bya'o, ,myur ba smos pas shin tu myur ba srid pa
yin nam zhe na, ma yin te, dper na de bzhin gshegs pa skar rgyal
la de bzhin gshegs pa sh'akya thub pas bya'i brtul zhugs

kyis gnas te, tshigs su bcad pa gcig gis bstod pa lta bus kyang
bskal pa mang por 'dums su zad kyang grangs med pa ni, sus kyang
'dums pa mi srid pa'i phyir ro, ,so so'i skye bo bstan pa ni 'di
gang la bya zhe na, kha cig na re nges par 'byed pa'i cha dang
mthun pa

la bya'o zhes zer ro, ,kha cig ni tshogs kyis nas bzung bar 'dod
do, ,la la ni bzod pa thob nas 'dod mod kyi 'dir ni dang po
brda'i sems bskyed pa nyid nas 'dod de gzhan du na 'phags pa
thogs med kyis mos pas spyod pa'i sa pa thams cad kyang mi brtan
par gsungs pa'i phyir ro, ,

bskal pa ni bskal pa chen po la 'dod do, ,grangs med pa zhes bya
ba ni grangs kyi gnas drug cur phyin pa la 'dod do, ,ci'i phyir
grangs med pa zhes brjod ce na 'og ma dag tu ni grangs kyi khyad
par gyi ming chos mngon pa las gsungs te, grangs ni, rkyang pa
dang, khug pa'o, ,de la

grangs rkyang pa ni gcig dang bcu dang, brgya dang, stong dang,
khri dang, 'bum dang, sa ya dang, bye ba dang, dung phyur te gnas
dgu'o, ,khug pa'i gnas ni gsum te, ther 'bum dang, khrag khrig
dang, rab bkram dang, gtams dang, dkrigs dang, mi 'khrugs pa
dang,

khyad sbyin dang, dpang steng dang, ded 'dren zhes bya ba dgu
ste, chen po dgu bsnan pas khug pa dang po'o, mtha' snang dang,
rgyu rig dang, 'od mdzes dang, dbang po dang, legs byin dang,
rtogs 'gro dang, 'gying brtul dang, rta rgyags dang, stobs 'khor
te dgu ni snga ma ltar chen po dgu

@248b bsnan pa ni khug pa gnyis pa'o, ,brda' shes dang, rnam
'byung dang, stobs mig ces bya ba gsum ni, snga ma ltar chen po
gsum bsnan pas khug pa gsum ste, de ltar na rkyang pa dgu dang,
khug pa'i gnas gsum du grangs bzhi bcu rtsa gnyis te, bsdu na
lnga bcu rtsa gcig ni mngon pa las

snang ngo, ,lhag ma grangs brgyad ni gzhung du mi snang mod kyi
'on kyang khug pa'i gnas su brgyad bsnan na, lnga bcu rtsa dgu ni
grangs kyi ming du btags la, drug cu pa ni de lta bu'i ming las
gsungs pas grangs med pa zhes bya'o zhes slob dpon dbyig gnyen
gyis bshad do, ,de la dad pas rjes su 'brang ba

la sogs pa rnams kyi dge ba'i rtsa ba ni rang rang gi 'bras bu
gang ma thob par 'dod pa'o, ,dgra bcom pa dag ni gzhan la dmigs
pa la bya'o, ,rang sangs rgyas dag ni gnyis la dmigs pa la bya'o,
,byang chub sems dpa' dag ni sangs rgyas dang sems can gyi don
'dod pas khyad par byas

pa'i dge ba'i rtsa ba gang yang rung ba'o, ,'dir dge ba'i rtsa ba
dag ni sbyin pa dang tshul khrims dang bsgom pa las byung ba'o,
,khros pa ni zhe sdang ba'o, ,brnyas pa ni khyad du bsad pa'o,
,dpe gzhan gyis bstan pa ni gang la la zhig ces bya ba la sogs pa
ste, sems can ni log sred can la

sogs pa'o, ,byang chub sems dpa' ni las dang po ba theg pa chen
po la mos pa tsam yod pa'o, ,spyo ba ni tshig gis gshe ba'o,
,brgyad pa ni tshul khrims nyams pa la sogs pas ma tshang 'dru
ba'o, ,nyams pa ni dbyug pa dang mtshon dang bong ba la sogs pas
brdeg pa'o, ,rkyen de las 'bras bu ci myong zhe

na; gang la la zhes smos te, rkyen gang yang rung ba ni tshul
khrims dang, 'tsho ba nyams pa la sogs pa'i rkyen gyis so, ,khyad
du bsad pa ni sems can gyi bsgrub pa'i khyad par ro, ,spyo ba ni
snga ma ltar ngag gi khyad par ro, ,'bras bu nyid rnam par smin
pa'i 'bras bu ni, sems can dmyal ba ngu 'bod chen po

zhes so; ,ngu 'bod chen po ni grangs kyi gnas gzhan lnga pa'i
ming ngo, ,sdug bsngal ji lta bu myong ba zhe na, lus dpag tshad
lnga brgya pa zhes bya ba la sogs pa gsungs so, ,sdug bsngal nyid
mtshon pa ni lcags kyi thong gshol 'bar ba zhes smos so, ,'dir la
la dag ni khyad du bsad de spyos pa'i 'bras bu yin

@249a *, ,gyi gong ma'i 'bras bu ma yin te, lhag ma rnams kyang
de bzhin du rig par bya'o zhes 'dod do, ,stong gsum gyi stong
chen po'i zhes bya ba ni, gling bzhi pa dang nyi zla dang, ,ri
rab dag ni 'dod lha dang, ,tshangs pa'i 'jig rten stong la ni,
,stong ni spyi phud yin par 'dod, ,de stong la ni stong

gnyis pa, ,bar ma'i 'jig rten khams yin no, ,de stong la ni stong
gsum ste, mnyam du 'jig cing 'byung ba yin, ,zhes bya ba'o, ,theg
pa chen po nyid las gzhi blangs pa ni, theg pa chen po ni sangs
rgyas kyi bka' ma yin zhes spong ba'o, ,nyes pa skye ba'i rgyu'i
mtshan nyid ni, de ci'i phyir zhes rgol ba la,

lan ni de bzhin gshegs pa thams cad ni zhes bya ba ste, rgyu
spangs pas 'bras bu bcom pa yin pas na, de bzhin gshegs pa la
gnod pa byas pa pas byang chub sems dpa' la gnod pa byas pa nyes
pa che bar mi 'thad pas ma yin no zhes bya ba'i don to, ,theg pa
chen po dag ni sangs rgyas kyi bka'

ma yin te, mdo sde la mi 'jug cing 'dul ba la mi snang ste chos
nyid dang 'gal ba'i phyir zhes bya ba la sogs pas na skur ba
'debs pa'o, ,mi 'khor bar byed cing sun 'byin pas na spong ba'o,
,gang zag la skur ba 'debs pa ji ltar spong zhe na, chos gzhan ma
yin zhes bya ba la sogs pa ste, chos

dang gang zag tha mi dad pa'i phyir ro zhes bya ba'i don to,
,'dzam bu'i gling zhes bya ba ni shing gi bye brag las ming btags
pa ste, dpag tshad drug stong phyed dang bzhi'i nang du chung ba'i
gling gi ming ngo, ,ci 'dra yang rung ba ni tshul khrims te so sor
'chal pa la yang zhes bya ba'i don to, ,so so'i skye bo zhes bya
ba

yin no; ,dpe 'di dag ni bcom ldan 'das kyis 'khor gyi bsam pa la
dgongs nas tha dad du bstan gyi rtogs pa'i bye brag gis ni ma yin
te, thams cad las dang po pa kho na la yin no zhes bya'o, ,nyes
pa 'di dag byang chub sems dpa'i sdom pa dang 'brel bar ci mngon
zhe na, 'phags pa byams

pa seng ge sgra'i mdo las kyang zhes gsungs pa yin no, ,las dang
po pa yin par ci mngon zhe na, gal te des thams cad mkhyen pa
yongs su mi gtong zhe na zhes gsungs pas so, ,nyon mongs pa dag
ni sna tshogs pa ma yin nam ci'i phyir zhe sdang khong nas rma
'byung zhing smas par 'gyur zhe na, byang

@249b chub sems dpa' dag ni zhe sdang kho nas lhung bar 'gyur
gyi, lhag mas ni ma yin gyi, des gzhan yongs su gtong bar 'gyur
la btang na tshul khrims 'chal zhing dge ba'i rtsa ba 'chad pa'i
phyir ro, ,'dod chags dag ni de la ma yin te, gzhan sdud par
'gyur la, des na byang chub sems dpa'i

bya ba ni gzhan yongs su sdud pas mchog go , ,lung las kyang
byang chub sems dpa'i ltung ba ni zhe sdang las 'byung ngo zhes
pa dang, yang byang chub sems dpa'i ltung ba ni gnyis te, zhe
sdang dang, gti mug go zhes 'byung ba yang byang chub sems dpa'
thabs la mkhas pa ni, zhe sdang gis 'jigs

la thabs mi mkhas pa ni 'dod chags kyi ltung bas 'jigs so zhes
'byung bas zhe sdang kho na rma 'byin par bstan pa ni, 'jam dpal
rnam par rol pa'i mdo las kyang zhes bya ba'o, ,'o na de ltar
khong khro bas dge ba'i rtsa ba zad pa ji lta bu dpe ston cig ce
na, byang chub sems dpa' chos smra ba rab tu

dga' ba'i dbang po la byang chub sems dpa' rgyal ba'i blo gros ma
dad cing, khong khro ba bskyed pas sems can dmyal ba chen por
ltung bar gyur cing zhes 'byung ba dang, sdong po bkod pa las
kyang de dag phan tshun brnyas pa'i sems kyi nyes pas tshe dang 'od
dang kha dog las nyams par gyur to zhes 'byung

bas; khong khro ba dang brnyas pa dag ni dge ba'i rtsa ba zad
pa'i rgyur gsal bas de bstan pa ni zla ba sgron ma las kyang zhes
gsungs so, ,de la dge ba'i rtsa ba dag ni rnam pa gsum ste, sbyin
pa las byung ba dang, tshul khrims las byung ba dang, bsgom pa las
byung ba'o, ,de la sbyin pa las byung ba ni

rnam pa gnyis te, phan 'dogs pa dang, yon tan gyi zhing las byung
ba ni sbyin pa dang sangs rgyas mchod pa'o, ,la la dag ni sbyin
par byed mi nus pas longs spyod la chags na de'i gnyen po sangs
rgyas mchod pa yin pas na sbyin dang sangs rgyas mchod pa zhes
smos so zhe'o, ,tshul khrims ni

tshul khrims las byung ba'o, ,thos pa la sogs pa ni bsgom pa las
byung ba ste, thos pa'i don sgom par byed pa ni lus dang sems 'du
'dzi dang rnam par rtog pa las dben par bya bas na, dgon gnas
smos so, ,de ltar rma 'byin pa'i nyes pa bstan nas, da ni dang
ba'i phan yon bstan

@250a *, ,pa'i phyir de ltar zhes bya ba la sogs pa gsungs te,
bsam pa rnam par dag pas na byams pa'o, ,sbyor ba bzang po ni mig
bskyed pa'o, ,mos pa ni las dang po pa'o, ,dad pa ni dang ba'i
dad pa'o, ,bsngags pa ni yon tan no, ,de nyid nges don gyi lung
ni dad pa'i stobs

bskyed pa'i mdo las zhes bya ba'o, ,bslab pa ni khrims lnga la
sogs pa'o, ,de la yul dman pas na dge bsnyen no, ,dus thung bas
na nyin gcig go , ,dngos po dman pas na zan zhes smos so, ,nyung
bas na gcig ces smos so, ,chos grangs med pa ni snga ma yul mang
bas 'jig rten

gyi khams rdul snyed dang, dus ring la bskal pa gang g'a'i bye ma
snyed dang, rtag pas na nyin re zhing dang, dngos po bzang bas
lha'i zas dang gos byin pa zil gyis gnon ces bya'o, ,de bzhin
gshegs pa mthong ba tsam yang bsod nams mang du 'phel ba ci'i
phyir zhe na, bsod nams dang ye

shes mthar phyin pas na de'i 'bras bu ni don med pa ma yin te,
lung las kyang, sangs rgyas kyi sgra yang don med pa ma yin te,
mya ngan las 'das pa'i rgyur 'gyur ro zhes gsungs na gzugs mthong
na ci'i phyir mi 'gyur, dge 'dun zhes bya ba ni bdud la sogs pas
mi phyed pa'i phyir

te; sangs rgyas chos dang dge 'dun rnams, ,bdud rnams bye ba
brgya yis kyang, ,gang phyir dbye bar mi nus pa, ,de phyir dge
'dun zhes bya'o, ,zhe'o, ,nyan thos smos pa ni rtag pa'i phyir
ro, ,yang na dang ba'i 'bras bu can yin pas so, ,yang na sdom pa
mtshungs pas so, ,yang na

mi phyed pas so, ,yang na yon tan dang ldan pas so, ,yang na
spangs pa 'dra bas so, ,yang na grangs mang ba'i phyir ro, ,yang
na mi brten pa ma yin pas so, ,bcom ldan 'das 'khor dang bcas pa
la bsnyen bkur dus de tsam du dngos po bzang po dang mang pos
byas pa pas byang

chub sems dpa' la byas pa bsod nams che ba ci'i phyir zhe na, la
la na re rgyu gtso bo yin pas rgyu mchog tu bshad de, byang chub
sems dpa' las de bzhin gshegs pa, de bzhin gshegs pa las ni nyan
thos 'byung bar gsungs pa'i phyir ro zhes zer ro, ,la la ni byang
chub

@250b kyi sems bsngags par bstan pa'i phyir zhes zer ro, ,ra'i
shing rta lta bu'i bsam pa phun sum tshogs pa gang zhe na, dang
ba'i bsam pa la bya'o, ,ci'i phyir zhe na, rgyun gyi bsam pa ni
phun sum tshogs pa ma yin la, gal te de ltar yin na ra'i shing rta
lta bu zhes ji skad brjod, sangs rgyas

la dge ba'i rtsa ba bskyed pa zhes bya ba ni sangs rgyas la dmigs
pa'i sbyin pa la sogs pa'o, ,de ltar dang po'i phan yon bstan nas
da ni nges pa dang ma nges pa'i byang chub sems dpa' rnams kyi
mtshan nyid bstan pa ni, byang chub sems dpa' 'di lta ste, ,zhes
bya ba la sogs pa ste, sangs rgyas

kyi zhing ni stong gsum gyi stong chen po'o, ,phyir phul ba zhes
bya ba ni, dang po'i sa'i cha nas phyir ded pa'o, ,brjod du med
pa'i yang brjod du med pa zhes bya ba ni grangs kyi mtha' thug pa
ste, de'i gong na grangs kyi ming gzhan med pas ji skad du, brjod
du med pa'i brjod du med pa ni, brjod du med

pas thams cad tshang bar 'gyur zhes gsungs pa lta bu'o, ,de ma yin
pa de'i 'og mar ni grangs kyi gnas gzhan ming gis brjod pa ste,
ji skad du mdo sde las, grangs kyi gnas ni gnyis te, khug pa
dang, rkyang pa'o, ,rkyang pa ni brgya bcu drug ste, bye ba dang,
khod khod dang, thad dgu dang, khrig

khrig dang, thams thams dang, myad myid dang, gang ya dang, ban
bun dang, phyar phyur dang, lcag lcig dang, byang bying dang,
chem chem dang, phyal phyol dang, khyad khyud dang, zer zer dang,
khrib khrib dang, ya gangs dang, cho ma dang, khram khrim dang,
nab nub dang, sang sang dang, brgyud

yas dang, gtang yas dang, bkra yar dang, gsa' yas dang, mi
mtshungs dang, lam lum dang, yam yom dang, khral khrul dang, thad
thud dang, bsam phyod dang, brang breng dang, bgrod yas dang,
bsngo yas dang, zang yag dang, 'phro bkye dang, rtse 'phyo dang,
yon tan dang, 'brug

g-yos dang, sang yal dang, mthing yug dang, yid 'phyo dang, nab
neb dang, khrig thams dang, yal yal dang, bgrang yas dang, thug
yal dang, shang shang dang, yag yag dang, tham thim dang, rlom
bsnyal dang, gzhal 'phyo dang, gzhal yal dang, gzhal med

@251a *, ,dang; gzhal 'khor dang, gzhal thim dang, gar gzhal
dang, gzhal sangs dang, gzhal thag dang, gzhal phul dang, gzhal
gzhi dang, 'phyo 'gyur dang, nyar nyer dang, phyag phyig dang,
zal zul dang, sal sal dang, g-yo ldeg dang, phan phun dang,
brnang

ya dang, rem 'grol dang, rdzi ngad dang, rdzi rdul dang, phun yol
dang, ngad ngad dang, bgrang rtsi dang, zab bgrang dang, dga'
brkyang dang, gzhung mda' dang, 'khrul chad dang, 'ol phyod dang,
gdab yas dang, gcal yas dang, bgrang yas dang, byim 'phyo dang,
ya me dang, bsnyal yas dang, ldab ldeb

dang; 'ban chad dang, phang phung dang, khye'u chang dang, zhung
zung dang, mchog yal dang, mtha' brtul dang, yun 'gyangs dang,
bun lob dang, lam lob dang, bsnyad yas dang, lang ling dang, ljab
ljib dang, mi brtsal dang, 'byam yas dang, nga 'grang dang, smos
yas dang, bkra chal dang, lo rgyas

dang; 'bum rdib dang, gam gum dang, la lo dang, bgrang 'phyos te
de'i steng du rtsa ba'i grangs bdun bsnan na brgya bcu drug ni
grangs rkyang pa'i dbang du byas pas so, ,khug pa'i gnas ni bcu
ste, dpag yas dang, yal phyong dang, mu yal dang, bgrang yol
dang, mi 'jal dang, bsam phyod dang, mtha'

'byam dang, dpag thag dang, brjod du med pa dang, brjod du med
pa'i yang brjod du med pa ste, de'i steng du bgrod 'phyos la
bsgres pa la sogs pa nas brjod du med pa bsgres pa'i bar du bcu
bsnan pa ni khug pa'i gnas bcu ste, nyi shu dang spyir sdom na
brgya sum cu rtsa drug tu ni ming gis bstan

pas so, ,dpe de nyid sbyar ba ni, de bzhin du zhes bya ba la sogs
pa ste, thos pa'i dbang du byas pa ni kha ton byed pa dang, klog
pa dang, 'dzin par byed pa'o, ,bsam pa'i dbang du byas pa ni,
,tshul bzhin yid la byed pa'o, ,dpyod pa ni shes rab kyis zhib tu
rnam par 'byed pa'o, ,kun chub par byed pa

ni ma lus par 'dzin pa'o, ,de la tshul dman pa la spyod pa dang,
'dre ba la spyod pas na dpe gnyis bstan no, ,rang bzhin gyi rigs
dang ldan zhing sems bskyed pas na theg pa chen po pa'o, ,bsam pa
rgya che bas na mos pa'o, ,sbyor ba rgya che bas klog pa dang,
yongs su 'dzin pa'o, ,de la

@251b klog pa ni gzhung gi bdag nyid do, ,'dzin pa ni don rnam
par sems pa'o, ,gus pa ni sems kyi khyad par ro, ,zhe sa ni lus
dang ngag gi'o, ,gzhol ba ni mos pa'o, ,'bab pa ni lhan cig spyod
pa'o, ,brten pa ni 'grogs pa'o, ,tshol ba ni nyan pa'o, ,'dzin pa
ni don mi nyams

par byed pa'o, ,'chang ba ni glegs bam mi gtong ba'o, ,de ltar
sgrub pas bsti stang byed pa bstan nas, zang zing gis bsti stang
byed par bstan pa ni, rab tu gus pas me tog dang zhes bya ba la
sogs pa'o, ,byang chub sems dpa'i spyod pa'i gtso bo ni gzhan la
gus pa yin pas mi brnyan

pa zhes smos so, ,pha rol tu phyin pa drug ni zab pa dang rgya
che ba'o, ,yang kun rdzob kyi bden pa dag ni zab pa yin la, don
dam pa'i bden pa ston pa dag ni rgya che ba yin no zhes kha cig
'dod do, ,bden pa gnyis dang ldan pa'i chos mi spong bas mos
pa'o, ,theg pa chen po'i don ni shes

rab dang snying rje'o, ,yang na pha rol tu phyin pa drug go,
,yang na zab pa dang rgya che ba'i don to, ,'phags pa thogs med
kyis ni sems bskyed pa la sogs pa rnam pa bdun bshad do, ,'phags
pa klu sgrub kyis ni pha rol tu phyin pa drug dang snying rje la
bshad do, ,lang kar gshegs pa

las ni, chos lnga dang ni rang bzhin dang, ,rnam par shes pa
brgyad nyid dang, ,bdag med pa ni rnam gnyis kyis, ,ma lus theg
pa chen po bsdus, ,zhe'o, ,de la chos lnga ni ming dang, rgyu
mtshan dang, rnam par rtog pa dang, de bzhin nyid dang, yang dag
pa'i ye shes dang, kun

brtags pa dang, gzhan gyi dbang dang, yongs su grub pa ni rang
bzhin no, ,'phags pa byams pa'i zhal nas ni, sa bon dang, 'jug pa
dang, bsgrub pa dang, go rims dang, 'bras bu dag ni theg pa chen
po yin te, rigs ni sa bon no, ,'jug pa ni sems bskyed pa'o, ,

sgrub pa ni rang dang gzhan gyi don to, ,go rims ni pha rol tu
phyin pa drug go, ,'bras bu ni byang chub kyi don te, de'i phyir,
theg pa mchog bstan pa yi rnam pa chos kyis 'gro ba'i sems can
la, ,'byor pa'i don tshul bla med gyur pa rnam pa lnga yi bdag
nyid ston, ,zhes gsungs

@252a *, ,so; ,mkhas pa ni phyin ci ma log par shes pa'o, ,mi
g-yo bas na rtag tu'o, ,skyabs ni mtho ris dang byang grol lo,
,byang chub kyi sems ni smon pa dang, 'jug pa'o, ,byams pa ni
phan par 'dod pa'i sems so, ,snying rje ni sdug bsngal bsal

ba'i sems so, ,pha rol tu phyin pa drug ni sbyin pa la sogs pa'o,
,rton pa bzhi ni thos pa dang, ,bsam pa dang, sgom pa'i gnas
skabs gsum du chos dang, don dang, nges pa'i don dang, ye shes la
rton gyi gang zag dang, tshig dang, drang ba'i don dang, rnam par
shes pa la

mi rton pa'o, ,bsdu ba'i dngos po ni sbyin pa dang, snyan par
smra ba dang, don spyod pa dang, don mthun pa'o, ,rang gi lam la
gzhan sbyor ba ni gzhan yang zhes bya ba'o, ,da ni chos spong
ba'i nyes pa bstan pa'i phyir dam pa'i chos spong ba ni gsungs
te, gang zag gang gis spong zhe na,

byang chub sems dpa'i theg pa pa zhes smos so, ,dus nam gyi tshe
spong zhe na, sangs rgyas bye ba khrag khrig ces bya ba la sogs
pa gsungs te, bzod pa ma thob cing mos pa yongs su ma rdzogs pa
ni, sangs rgyas mthong yang kha na ma tho ba'i las chen po la
'jug pa srid pas na

de smos so, ,dmigs pa'i tshul zhes bya ba ni 'khor gsum yongs su
dag pa dang mi ldan pa'i phyir ro, ,gang spong ba zhe na, shes
rab kyi pha rol tu phyin pa zab mo 'di zhes smos so, ,ri mo byed
pa ni sangs rgyas kyi bka' ma yin zhes yongs su spong ba'o, ,ji
ltar ri mo byed ce na, ,

'khor du 'ongs na yang lus dang sems kyis mthun par mi spyod ces
bya ba ste, 'khor ni dge slong la sogs pa'o, ,'ongs pa ni chos
kyi mkhan po'i gsang drang ba'i phyir lhags pa'o, ,'dud pa la
sogs pa med pas lus kyis mthun par mi byed pa'o, ,chos ma yin no
zhes

spong bas sems kyis mthun par mi byed pa'o, ,des nyes pa cir
'gyur zhe na, mthong ba'i chos la sogs pa ni, 'chal ba'i shes rab
tu 'gyur zhes bya ba ste, shes rab dang bral ba zhes bya ba'i don
to, ,'dor ba ni spong ba'o, ,dus gsum gyi sangs rgyas thams cad
'di las skyes

@252b shing byung bas na thams cad mkhyen pa nyid bor ba'o, ,des
'bras bu ci myong zhe na, skyes nas myong ba'i dbang du byas nas,
lo bye ba khrag khrig ces bya ba la sogs pa gsungs so, ,bar ma
chad pa dmyal ba kho na brgyud pas na 'khor ba'o, ,'jig pa ni dus
mtha'i me la sogs pa'o, ,chags

pa ni dang po rlung nas bzung ste'o, ,de'i tshe'ang 'jig rten gyi
khams gzhan gyi sems can dmyal bar skye bas na dmyal ba chen po
nas dmyal ba chen por zhes smos pa yin no, ,de'i las zad nas gong
du 'pho ba ni, dud 'gro dang gshin rje'i 'jig rten du zhes smos
pa yin no, ,des na cis te

mir skyes na yang lkugs pa dang dmus long la sogs par skye bas na
de bzhin no zhes smos pa yin no, ,'o na kha na ma tho ba chen po
ni mtshams med pa ma yin nam zhes rgol pa la, lan ni de bas kyang
dam pa'i chos spong ba kha na ma tho ba che ba yin te, ci'i phyir
zhe na, dus gsum gyi sangs rgyas kyi

ye shes kyi rtsa ba bcad pa'i phyir ro zhes bstan pa ni mtshams
med pa lnga dang 'dra zhes mi bya'o zhes gsungs so, ,'di byang
chub sems dpa'i sdom pa dang 'brel par ci mngon zhe na, byang
chub sems dpa'i theg pa pa zhes gsungs pa'i phyir ro, ,da ni bdud
kyi las kyi gnod pa bstan pa'i

phyir; byang chub sems dpa' rnams kyi bdud kyi las ni zhes gsungs
te, 'dir bdud dag ni du zhig la, gang zag ni gang gi la, dus ni
nam gyi tshe, gnod pa ni ji lta bu zhig ,bdud kyi las ni du zhig
,de spong ba'i thabs ni gang zhig ce na smras pa, bdud ni rnam pa
bzhi ste, phung po dang,

nyon mongs pa dang, 'chi bdag dang, lha'i bu'i bdud do, ,gang zag
ni las dang po pa theg pa la gsar du zhugs pa la'o, ,dus ni dad
pa dang rnam par rtog pa shas che ba dang, brtson 'grus rtsom pa
dang, dge ba'i bshes gnyen dang bral ba'i tshe'o, ,'ching ba las
yang dag par 'da' bar bya ba'i phyir rab tu

brtson par byed pa la bar chad bya ba'i phyir nye bar 'ong zhing
de las mi 'da' bar byed pa'o, ,bdud kyi las ni bsod nams kyi bar
chad byed pa'i bdud kyi las brgyad dang, ye shes kyi bar du gcod
pa nyi shu'o, ,brtag pa'i thabs ni bzhi ste, rgyud kyi yon tan la
brtag pa dang, 'od zer la brtag pa dang, chos

@253a *, ,bshad pa la brtag pa dang, mchod pa la brtag pa'o, ,la
la ni stong pa nyid kyis brtag pa dang lnga'o zhes 'dod do,
,spang ba'i thabs ni yang dag pa'i dge ba'i bshes gnyen bsten
pa'i sgo nas spong bar bya ba'o, ,de la bdud bzhi ni byang chub
sems dpa'i bdud do, ,las rnam

pa gnyis mtshon pa ni, bdud kyi las ni shes rab kyi pha rol tu
phyin pa las 'byung ba'o zhes bya ba'o, ,las dang po pa theg pa
la gsar du zhugs pa la bdud 'byung bas ming la gnas pa zhes smos
te, las dang po pa yin pas na tshig kho na la'o, ,ston pas ming la
zhen pas bslus pa zhes

bya'o; ,ming ji lta bu zhe na, khyod mngon par rdzogs par sangs
rgyas pa na zhes bya ba'o, ,las dang po pa yin pas na phyir mi
ldog pa'i ltas de dag med par yang zhes bya ste, phyir mi ldog
pa'i ltas ni theg pa dman pa la ngan song dag gis brod pa dang
'jigs pa bskyed pa las kyang mi ldog

pa la sogs pa'o, ,rlom sems pa ni bdud kyi tshig gis nga rgyal
ba'o, ,brnyas pa ni khyad du gsod pa'o, ,de'i phyir, bdag stod
gzhan la smod pa'i byang chub sems dpa' ni, bdud kyis yongs su
blang shing blo chung rig par bya, ,zhe'o, ,dus ni rnam pa bzhi
ste, dge ba'i bshes

gnyen dang bral ba las 'byung bas na de thabs mi mkhas shing shes
rab dang bral ba, dge ba'i bshes gnyen dang bral ba, dge ba'i
bshes gnyen gyis ma zin cing zhes smos te, mang po smos pa ni
mtshon pa'i phyir ro, ,las gang byed ce na, nyan thos kyi sa'am
zhes bya ba la sogs pa gsungs

te; ltung ba'i rtsa ba ni srog gcod pa la sogs pa'o, ,ches lci ba
ni rnam pa thams cad mkhyen pa'i bar du gcod pa'i phyir te, dmyal
bar 'gro ba byang chub la, ,gtan gyi gegs byed ma yin te, ,nyan
thos dang ni rang sangs rgyas, ,theg pa mchog la gegs su 'gyur,
,zhes bya ba lta bu'o, ,

rnam par rtog pa dang ldan pa la, bdud 'byung ba ni, lha'i bu ji
tsam du las 'jug pa zhes bya ba la sogs pa gsungs te, las ni lus
la sogs pa'i las so, ,'jug pa ni rnam par rtog pa'o, ,bdud ni
nyon mongs pa ste, ji skad du, byang chub sems dpa'i nyon mongs
pa ni rnam par rtog pa'o zhes

@253b gsungs pa'i phyir ro, ,smon pa ni 'bras bu 'dod pa'o,
,'dzin pa ni rgyu la 'jug pa'o, ,mchog tu 'dzin pa ni gtsor byed
pa'o, ,'dod pa ni 'dun pa'o, ,'du shes pa ni mtshan mar 'dzin
pa'o, ,rlom sems pa ni dngos por lta ba'o, ,yongs su rtags pa ni
spyod pa'o, ,gang du las 'jug pa zhes

smos pa de gang la ji ltar zhe na, byang chub kyi sems la zhes
bya ba la sogs pa gsungs te, zhen pa ni dngos por lta ba'o, ,ci'i
phyir bdud kyi las su bshad ce na, dngos por lta ba ni 'ching ba
yin pas thar pa ci thob ces bya ba'i tha tshig go, ,dngos por lta
bas kun nas bslang ba'i sbyin pa la

sogs pa'i sbyor ba yang 'ching ba kho na yin pas, sbyin pas rlom
sems su byed pa dang zhes bya ba la sogs pa gsungs te, rlom sems
pa ni rang dang gzhan dang chos su dngos po lta ba'o, ,mchog tu
'dzin pa ni zhen pa'i gnas su rtog pa'o, ,'dzin pa ni zhe sdang
la sogs par brtags

pa'o; ,lan pa ni rtsol ba'o, ,mtshan ma ni g-yeng ba'o, ,rgyu ba
ni spyod pa'o, ,mngon du rgyu ba mi 'byung ba tsam la gcor byed
pas na, dgon pa la dga' zhing mos pa dang, btang snyoms su byed
ces smos te, sems can yal bar 'dor ba na btang snyoms su ltung
ba'o, ,chos gos

la sogs pa ngan pas chog pas na 'dod pa chung ba'o, ,mang po mi
'dod pas na chog shes pa'o, ,de la 'dod pa chung bas ni chos bzhi
spong ba ste, tshul 'chos pa dang, kha gsag dang, gzhogs slong
dang, thob kyis 'jal ba'o, ,chog shes pas ni rnyed pas rnyed pa
spong ngo, ,lus la sogs pa las su rung bar

byed pas na sbyangs pa'o, ,yon tan ni bcu gnyis te, zas las gyur
pa gsum dang, gos las gyur pa gsum dang, gnas las gyur pa drug
go, ,de la mang du za ba'i gnyen po ni, stan gcig pa ste, de yang
stan gyi mtha' pa dang, chu'i mtha' pa'o, ,yang yang za ba'i
gnyen po ni phyis mi len pa'o, ,bzang po

la zhen pa'i gnyen po ni bsod snyoms pa ste, de yang ci thob pa
len pa dang mthar gyis rgyu ba'o, ,gos bzang po la chags pa'i
gnyen po phyag dar khrod pa ste, de yang bor ba dang smad pa'i
dbang gis so, ,mang po'i gnyen po chos gos gsum pa'o, ,'jam pa'i
gnyen po phying pa pa'o, ,'du 'dzi la chags pa'i

@254a *, ,gnyen po ni dgon pa pa'o, ,bla gab la chags pa'i gnyen
po ni bla gab med pa'o, ,stan la chags pa'i gnyen po ni gzhi ji
bzhin pa'o, ,gtsug lag khang la chags pa'i gnyen po ni shing
drung pa'o, ,'khrig pa la chags pa'i gnyen po ni dur khrod

pa'o; ,nyal ba la chags pa'i gnyen po ni cog pu pa'o, ,yo byad
kyis phongs par byed pas na bsnyungs pa'o, ,bsod nams kyi dngos
po sbyin pa la sogs pa la ji lta ba bzhin du ye shes kyi tshogs la
zhen pa yang 'ching ba yin pas, stong pa nyid la gnas pa zhes bya
ba la sogs pa gsungs

te; stong pa nyid la sogs pa ni lhag mthong ngo, ,spros pa med pa
ni zhi gnas so, ,rab tu dben pa ni ting nge 'dzin gyi tshogs so,
,tshogs gnyis ni sangs rgyas kyis gnang ba'i phyir bka' sgrub ces
bya ba'o, ,de ltar rgyas par bshad pa'i don bsdus pa ni, ji tsam
du rtog pa dang zhes bya ba la

sogs pa gsungs te, spyi dang khyad par dang de gnyis kas spyod pa
ni rtog pa dang rnam par rtog pa dang yongs su rtog pa'o, ,tha
snyad bzhir rtog pas na mthong ba la sogs pa'o, ,'o na las dang
po pa dag ji ltar 'dug par 'gyur zhe na, stong pa nyid rnam pa
thams cad kyi mchog dang ldan pa la

shes pa yongs su gtad nas, tshogs bsags pa de nyid rtogs par 'gyur
zhing nyes pa mtha' dag spong bas las dang po pas kyang sun 'byin
pa'i sgo nas spong gi ,gzhan du na rtog pa dag ni, btsan thabs su
spangs par 'dod na 'dus byas sun phyung bas gsor mi rung bar
'gyur te, rnam

par dben don mi shes shing, ,thos pa tsam la 'jug byed pa, ,mi
gang bsod nams mi byed pa'i, ,skyes bu tha shal de dag brlab,
,ces 'phags pa nyid kyis gsungs pa dang, yang yod yang dag pa'i
dngos po la med do zhes skur pa 'debs pa'i legs par ma zin pa
zhes bya ste, dam

pa'i chos 'dul ba 'di las nyams par rig par bya'o zhes, 'phags pa
thogs med nyid kyis byang chub sems dpa'i sa las kyang gsungs
pa'i phyir la, de'i phyir bcom ldan 'das kyis kyang, 'jig tshogs
su lta ba ri rab dang mnyam pa ni bla yi, mngon pa'i nga rgyal
can stong pa nyid du lta ba

@254b ni gsor mi rung ngo zhes gsungs so, ,'og nas yang thabs
dang shes rab ya bral ba ni 'ching bar gsungs pa dang, yang thabs
dang mi ldan par dge ba spyod pa thams cad kyang bdud kyi las so
zhes 'chad do, ,de bas na 'khrul pa la 'khrul par shes nas rim
gyis spong ba ni 'khrul pa spangs pa

zhes brjod de, sna tshogs 'di dag 'khrul pa na, ,ma 'khrul gang
zhig yin zhe na, ,'khrul pa tsam du spongs shes na, ,ma 'khrul
yin par shes par bya, ,zhes 'dod so, ,da ni brtson pa dang ldan
pa la bdud 'byung bas na, de'i mtshan nyid brjod pa ni bdud kyi
las ni brtson pa las 'byung

zhes smos so, ,brtson pa gang dag ni bdud kyi mi mthun pa'i
phyogs ma yin nam, ji ltar na brtson pa la bdud 'byung zhes ci'i
phyir zhe na zhes rgol ba la, gang zhig rin po che dang bang
mdzod dang ldan pa la, chom rkun pa dag glags tshol zhing dbul
zhing phongs la dgras ci zhig byas par 'gyur, de

bzhin du dge ba'i phyogs la brtson pa la bdud 'byung gi le lo la
bdud kyis ci zhig bya zhes pa ni, brtson pa la bdud glags tshol
gyi zhes gsungs pa yin no, ,brtson pa la sogs pa nyid gang zhe
na, ji tsam du gnyis la sbyor ba zhes gsungs te, gnyis zhes bya
ba ni gzung ba dang, 'dzin

pa'i ngo bo nyid do, ,gzung ba dang 'dzin pa dag ni dngos por
grub pa ma yin nam, lung las kyang nga de'i tshe ri dags kyi rgyal
po seng ge yan lag ma smad pa zhes bya bar gyur to zhes gsungs pa
dang, yang dge slong dag mtshan mo nam langs pa na ri dags ce
spyad skad 'byin pa'i sgra thos so

zhes gsungs pa ma yin nam, ji ltar gzung ba dang 'dzin pa dgag ce
na de ci'i phyir zhe na zhes rgol ba la, gzung ba dang 'dzin pa
dag ni thog ma med pa'i dus nas goms pa'i 'khrul pa yin pas yang
dag par mi rung ste, rigs pa dang lung gis gnod par gyur pa yin
la, bdag med pa ston pa'i tha

snyad kyi sgro btags pa ni bdag dang bdag gir gzung ba dang,
'dzin pa brjod pa yin pas nyes pa med do, ,'jig rten pa dag ni
thog ma med pa'i 'khrul pas goms pa'i dbang gis yang dag par
'dzin pa gnyis la sbyor ba'o zhes bstan to, ,gnyis dang bral bas
na sbyor ba yang dag pa ste, phyin ci

@255a *, ,ma log pa zhes bya ba'i don to, ,de kho na nyid du na
thob par lta ba med pas thob pa dam pa ni sbyor ba med pa ste, mi
sbyor ba nyid sbyor ba yin pa'i phyir ro, ,spros pa med pa zhes
bya ba ni spros pa'i mtha' brgyad dang bral ba ni, de ltar bshad
pa bsdu ba ni gang na mig la mi sbyor ba zhes

gsungs so, ,dad pa dang ldan pa'i bdud kyi las ni shugs kyis go
bas na 'dir ma gsungs te, 'das ma thag pa'i brtson pa dang ldan
pa'i skabs su sbyar bar bya'o, ,da ni bdud kyi gnod pa gang byed
pa de bstan te mthong ba'i chos la theg pa mchog la nyams par
byed pa dang, ma mthong ba'i tshe rten

mchog las nyams par byed pa'o, ,de lta bas na brdar bstan pa'i
tshul gyis brtag pa rnam pa lngas brtags nas dge ba'i bshes gnyen
la brten pas spang bar bya ba ni, lha'i bu nyi shu po 'di dag ni
zhes smos te, bdud kyi las brgyad dang, bdud kyi spyod pa bco
brgyad dang, bdud kyi las yang

dag phul nyi shu zhes smos pa ni de brtag pa la mkhas par bya
ba'i phyir ro, ,de la nyi shu gang zhe na, rnal 'byor spyod pa
zhes gsungs te, rnal 'byor ni zhi gnas dang lhag mthong gi ting
nge 'dzin te, spyod pa ni rnam pa gnyis te, sems rnam par spyod
pa'i ting nge 'dzin spyod pa dang, spyod

pa nyams su len pa'i spyod pa ste, don gyi skabs 'dir ni sems
rnam par spyod pa'i spyod pa la 'dod do, ,bdud ces bya ba ni yon
tan skye ba'i bar du gcod pa la bya ste, 'dir ni theg pa mchog la
'dod do, ,yang dag phul zhes bya ba ni bdud kyi las mchog yin no
zhes bya ba'i don to, ,bdud

kyi las ni dpag tu med pa yin nam, ji ltar grangs nges zhes rgol
ba ni, gang zhe na zhes bya'o, ,bden mod kyi 'dir mchog bsdus nas
bshad pa nyes pa med ces bya ba ni, 'di lta ste zhes mtshams sbyor
ba'o, ,de la rnam pa nyi shu ni 'di lta ste, yongs su 'dzin pa'i
dbang du byas pas bshes

gnyen dman pa la brten pa ni, rnam par grol bar 'dod cing zhes
bya ba la sogs pa ste, 'khor bas skrag pa ni nyan thos dang rang
rgyal ba'i theg pa'o, ,dang po dang bar ma dang tha mar ni, gnyen
po la sogs pa gsum du sbyar te, theg pa mchog gi rtsa ba ni dge
ba'i bshes gnyen yin pas

@255b de dang bral ba ni, de'i bar du gcod pa bdud ces bya'o, ,de
ltar yongs su 'dzin pa dang bral na 'bras bu'i mchog sgrub pa
dang bral bas shes rab thabs kyis ma zin na ni gnyis te, gzhan
gyi don gyi thabs dang bral ba ni stong pa nyid las so sor rtog
cing sems can yal bar 'dor ba ste,

rang nyid kyi nyon mongs pa spong bar 'bad pa'i phyir ro, ,rang
don gyi thabs dang bral ba ni 'dus ma byas la so sor rtog cing
'dus byas kyis yongs su skyo ba zhes bya ste, tshogs yongs su
rdzogs par mi 'gyur zhes bya'o, ,de ltar shes rab thabs kyis
yongs su ma zin pas zag pa med pa'i

shes rab kyi rgyu la log par zhugs pa ni, bsam gtan bskyed cing
rnam par ldog pa tshol ba ste, zag pa med pa'i shes rab kyi rgyu
ni ting nge 'dzin yin pa'i phyir bsam gtan bskyed pa ni rang zhi
bar 'dod pa'i bsam pa la sogs pa'o, ,ldog pa ni rnam pa thams cad
kyi mchog dang ldan

pa'i ting nge 'dzin to, ,yang dag pa'i ting nge 'dzin dang bral
ba ni gang zag la ltos te bsam pa dman pa dang, chos la ltos te
sbyor ba dman par 'gyur ba'o, ,de la gang zag la ltos te bsam pa
dman pa ni gnyis te, spyi'i dbang du byas nas snying rje dang
bral ba ni snying rje chen po bskyed ces bya'o, ,

bye brag gi dbang du byas nas byams pa dang bral ba ni khro ba
zhes bya'o, ,chos kyi dbang du byas nas sbyor ba dman pa ni gnyis
te, bshad pa'i dbang du byas pa dang, sgrub pa'i dbang du byas
pa'o, ,de la bshad pa'i dbang du byas pa ni gnyis te, shes rab
dman pa la sbyor ba ni, nyan thos dang

rang rgyal ba'i gtam ston cing zhes bya ba la sogs pa ste, bdag
med pa tsam ston pa'i phyir ro, ,shes rab 'chal ba la sbyor ba ni
zab mo'i gtam 'chab cing zhes bya ba la sogs pa ste, zab mo ni
stong pa nyid la sogs pa'o, ,gtam sna tshogs pa ni rgyan po'i gtam
la sogs pa'o, ,sgrub

pa'i dbang du byas pa ni lnga ste, sbyor ba la mi brtson pa dang,
sbyor ba nyams pa la brtson pa dang, sbyong ba mi mthun pa la
brtson pa dang, sbyor ba dang bral ba la brtson pa dang, sbyor ba
ngan pa la brtson pa'o, ,sbyor ba la mi brtson pa ni gnyis te,
rang gi lam sgrub pa la mi brtson pa ni, lam

@256a *, ,shes kyang zhes bya ba la sogs pa ste, lam ni pha rol
tu phyin pa drug go, ,gzhan lam du khrid pa la mi brtson pa ni,
rab tu brtson pa'i bsngags pa brjod kyang zhes bya ba la sogs pa
ste, mi sbyor ba ni khrid par mi byed pa'o, ,sbyor ba nyams pa la
brtson pa ni

gnyis te, rang gi spyod pa mi sgrub pa ni, dge ba'i rtsa ba sogs
kyang zhes bya ba la sogs pa ste, byang chub kyi sems ni theg pa
chen po'i lam du 'gro bar byed pa'i phyir ro, ,rang gi spyod pa
la gzhan mi sbyor ba ni, lhag mthong gi rnal 'byor dang ldan par
gnas kyang zhes bya ba la sogs pa ste,

byang chub sems dpa' ni gzhan gces su 'dzin pa'i phyir ro, ,sbyor
ba mi mthun pa la brtson pa ni, nyon mongs pa ma lus pa zad par
tshol zhing zhes bya ba la sogs pa ste, bsam pa dang sbyor ba mi
mthun pa'i phyir ro, ,sbyor ba dang bral ba la brtson pa ni gnyis
te, gzhan don sgrub pa'i thabs

snying rje dang bral ba ni, shes rab kyis rnam par dpyod cing
zhes bya ba la sogs pa'o, ,rang don bsgrub pa'i sbyor ba thabs ma
lus pa dang bral ba ni thabs dang mi ldan par zhes bya ba la sogs
pa ste, thabs la mkhas pa dang bral ba zhes bya ba'i don to,
,sbyor ba ngan pa la brtson pa ni gnyis te,

brtson par bya ba ma yin pa la brtson pa ni, sde snod mi tshol gyi
zhes bya ba la sogs pa ste, byang chub sems dpa'i sde snod ni pha
rol tu phyin pa drug dang bsdu ba'i dngos po rnams so, ,'jig rten
rgyang pan ni chad par lta ba dag go, ,brtson par byas pa la log
par brtson pa ni mang du thos kyang zhes bya

ba la sogs pa ste, mang du thos pa ni brtson par bya ba yin yang,
chos 'chab pa ni log pa yin pas, log par brtson pa'o, ,de ltar
dman pa la mos pa dag ni, dngos pos lta bas na 'jig rten pa'i
dgos pa'i zhal ta byed pa zhes bya ste, yang dag par rdzogs pa'i
sangs rgyas ni mang du

thos pa las skyes kyi, dngos po yongs su 'dzin pa las ma skyes
pa'i phyir ro, ,dman pa'i spyod pa la spyod pa dag ni dman pa'i
grogs po la brten pas, byang chub sems dpa' chos smra ba la zhes
bya ba la sogs pa ste, skal pa mnyam pa ni theg pa chen po'i bgo
skal la spyod pa'i phyir ro, ,

@256b dman pa'i grogs po la brten pa dag ni dman pa la bag med
par 'gyur bas, gang gi tshe brgya byin nam zhes bya ba la sogs pa
ste, 'jig rten skyong ba ni yul 'khor srung la sogs pa'o, ,de
ltar na yang dag pa'i lam las zlog par byed pa bdud kyi las kyi
go rims 'di ni srid pa kho na'o, ,da ni

gzhan la brnyas pa'i nyes pa bshad par bya'o, ,byang chub sems
dpa' gzugs bzang zhing zhes bya ba la sogs pa ni, gzhan la brnyas
pa'i rgyu'o, ,de la lhun legs pa ni gzugs bzang ba'o, ,byad legs
pa ni mdzes pa'o, ,phyug pa ni 'byor pa sna tshogs pa'o, ,longs
spyod pas nor

chab ni gsar la sogs pa mang ba'o, ,longs spyod ni 'phral gyi
dgos pa'o, ,nor mang ba ni gser la sogs pa sna tshogs pa'o, ,mdzod
ni sna tshogs pa'i gnas so, ,bang ba ni sna re re'i gnas so, ,rus
ni ba ra dva dza la sogs pa'o, ,rigs ni rgyal rigs la sogs pa'o,
,g-yog ni

go re long ngo, ,'khor ni rjes su 'tsho ba'o, ,bsod nams ni sbyin
pa la sogs pa'o, ,ye shes ni thob pa la sogs pa'o, ,brtson pa ni
lhur len pa'o, ,dbang phyug ni rgyal po'i sa la gnas pa'o,
,rgyags pa ni dregs pa'o, ,bag med pa ni brtsam pa dang mi ldan
pa'o, ,gang la brnyas she

na; byang chub sems dpa' gang dag rab tu byung bar gtogs pa zhes
gsungs te, rab tu byung ba dag ni rten mchog yin pas na, gang dag
khyim na gnas par byed bzhin du, ,byang chub dam pa'i mchog 'di
thob pa yi, ,sangs rgyas gang yang sngon chad ma byung ste, ,ma
'ongs pa na mi 'byung gnas

pa med, ,ces gsungs pa'i phyir ro, ,khyim gyi gnas nas mngon par
'byung ba zhes bya ba ni, khyim spangs zhes bya ba'i tha tshig go,
,khyim gyi gnas ni sdug bsngal du ma'i gnas yin pas na, 'phags pa
drag shul can gyis zhus pa las smad pa lta bu'o, ,ye shes kyi
tshogs yongs su

tshol ba la brtson pa ni, de gcor byed pa'o, ,'o na tshogs gnyis
dag ni lam ma yin nam ci'i phyir 'di mchog ce na, bden mod kyi
'on kyang 'byor ba mtha' dag spangs pa nyid kyis, bsod nams kyi
tshogs bsags pa'i phyir te, de lta ma yin na lung las kyang rab tu
byung bas zang zing gi sbyin

@257a *, ,pa ma gnang bas ji ltar tshogs sogs par 'gyur, de'i
phyir na tshogs gnyis dang ldan par 'dod do, ,gang gi phyir brnyas
she na, sha dang khrag skams pa zhes bya ste, dus ma yin pa'i kha
zas la sogs pa spang ba'i phyir ro, ,rke ba ni ring ba'o, ,nyam
chung

ba ni lus kyi mtha' med pa'o, ,lus rtsas yogs pa ni ha cang yang
rke ba'i phyir ro, ,de ltar ci'i phyir lus gdung zhe na, mgo dang
gos la me 'bar ba bzhin du zhes smos te shin tu brtson zhes bya
ba'o, ,brtson 'grus brtsams pa ni dge ba'i chos yongs su tshol ba
la brtson pa'o, ,

theg pa chen po dag ni dngos po gtso bo yin pas rke zhing nyam
chung ba mdog ngan cing mi sdug par rig nas brnyas pa zhes gsungs
te, phyi rol la spyad pa yin mod kyi 'on kyang thal ba'i nang du
me byung ba lta bur nyes pa dang bcas zhes bya ba'i tha tshig go,
,de la snyam du sems pa zhes bya bas ni bsam

pa bstan to, ,legs par bshad pa nyan mi 'dod ces bya bas sbyor ba
bstan to, ,ches dman zhing rmugs pa zhes bya bas ni, spyir zhing
bag med par 'gyur zhes bya ba'i don to, ,da ni bar du gcod pa'i
chos bzhi bstan pa'i phyir, bzhi gang zhe na zhes smos te, log
par brjod pa ni

tshigs su bcad pa ngan pa sgrogs pa'o, ,'di dag byang chub sems
dpa'i sdom pa dang 'brel pa ci mngon zhe na, thams cad la byang
chub sems dpa' zhes smos pa'i phyir dang, 'dir yang theg pa chen
po'i bar du gcod par bstan pa'i phyir dang, yang yid ches pa'i
lung bdag gi bla ma brgyud pa

las 'di ltar thos pa'i phyir te, ci'i phyir lung tshad ma yin zhe
na, shin tu lkog tu 'gyur ba'i don dag la ni mngon sum dang rjes
su dpag pa mi 'jug pa'i phyir, tshad ma rnam 'grel las kyang, gnas
gsum par ni 'pho ba dang, ,bstan bcos len pa rigs ldan yin, ,zhes
'byung ba

dang, yang, lung ma rtogs pa'i rtog ge la, ,chos rnams rnam par
gnas ma yin, ,drang srong rnams kyi shes pa gang, ,de yang lung
gi sngon du song, ,zhes gsungs pas lung nyid tshad mar bya'o, ,mdo
kun las btus pa'i bshad pa, lung gi tshad mas sbyar ba las bar du
gcod

@257b pa'i chos spang ba rnyed par dka' ba'i gtam brjod pa ste bdun
pa'o,, ,,da ni khyim pa rnams kyi sgrub pa bshad par bya'o, ,de
la yang dag pa'i sgrub pa bstan pa ni 'di dag las kyang zhes bya
ba la sogs pa gsungs te, chos ni byang chub sems dpa'i sdom pa'o,
,nan

tan gyis bsrung ba ni mi nyams par byed pa'o, ,lhag pa'i bsam pa
rnam par dag pa ma yin pa la khyim ji ltar gnang zhes rgol ba ni
ci 'dra zhe na zhes bya ba'o, ,lan ni 'bad pa yod kyang khyim
spang bar mi nus pas bstan to, ,'o na gzhan gyi bud med la log
par mi sgrub pa yang

'bad pa yod kyang mi nus pa'i phyir ltung bar mi 'gyur ro zhe na,
de ni ma yin te gzhan gyi chung ma la bgrod pa ni rang bzhin gyis
kha na ma tho ba chen po yin la, khyim gyi gnas ni bcas pa'i kha
na ma tho ba yin par bstan pa ni, khyim bdag ces bya ba la sogs
pa ste, skyes bu dam pa

ni sngon gyi byang chub sems dpa'o, ,las ni tshul khrims rjes su
bsrung ba'o, ,skyes bu ngan pa ni tshe 'di'i bde ba 'dod pa'o,
,las ni kha na ma tho ba'o, ,chos kyis longs spyod tshol ba ni
srog gcod pa spong ba la sogs pas gzhan la mi 'tshe ba'o, ,mthun
pa ni mchod rten la sogs pa dang

ma 'dres pa'o, ,yang dag pa ni srang la sgyu byed pa la sogs pa
ma yin pa'o, ,de dag gis ni longs spyod tshol ba'i dbang du byas
pa'o, ,longs spyod pa'i dbang du byas pas ni, gzhan la 'tshe ba mi
byed de, ,zhes bya ba la sogs pa ste, mi rtag pa'i 'du shes ni
myur du 'bral ba'i bsam

pa'o; ,snying po len pa ni, pha ma la zhes bya ba la sogs pa ste,
gtong ba 'phel ba ni sbyin pa'i 'bras bu yod par byed pa'o, ,log
par sgrub pa spang ba ni, ming chen zhes bya ba la sogs pa gsungs
te, log par bsgrubs pa'i 'bras bu bstan pa ni mi khom par 'gyur
zhes smos so, ,dmus

long ni mig med par skye ba'o, ,yid shas chung bas na blun pa'o,
,lce med pas na lkugs pa'o, ,shan pa la sogs pa ni gdol pa'o, ,de
dag ni rgyu mthun pa'i 'bras bu'o, ,rnam par smin pa'i 'bras bu
ni, khyi dang zhes bya ba la sogs pa'o, ,'bras bu'i rgyu gang zhe
na, log par

@258a *, ,sgrub pa dngos bstan pa ni, bzhi gang zhe na zhes
gsungs te, lhag par bya ba byas pa ni dge ba'i rtsa ba bskyed
pa'o, ,mngon par 'byung ba ni thar pa 'dod pa'o, ,'phags pa'i lam
ni lam bsgom pa'o, ,'dod pa'i nyes pa bstan pa ni, dper na zhes
bya ba la

sogs pa ste, 'dod pa dag ni thar bar dka' ba'i phyir 'dam lta
bu'o, ,nyam nga ba'i phyir g-yang sa lta bu'o, ,rab tu bsregs pas
me lta bu'o, ,'jigs pa bskyed pas spu gri lta bu'o, ,'dod pa'i
nyes pa de nyid kyi bye brag tu bstan pa ni, rgyal po chen po
zhes bya ba la sogs pa gsungs

te, dang po ni chags par gyur pa'o, ,bar du mi 'bral bas na bag
med par spyod pa'o, ,tha mar yid mi 'byung bas na phyir zhing lta
'dod pa'o, ,de'i phyir dam pa mi bsten pas na tshul khrims dang
ldan pa zhes bya ba la sogs pa gsungs te, yon tan 'di thos pa la
sogs pa'o, ,rgyu des na 'phags

pa'i nor dang bral bas, dad pa dang zhes bya ba la sogs pa'o, ,de
la yon tan dang bral bas dad pa dang bral ba zhes bya ba la sogs
pa'o, ,nyes pa dang du len pas rma la chags pa la sogs pa'o, ,zhi
ba ni mya ngan las 'das pa'o, ,'gro bar bya ba ma yin pa ni ngan
song ngo, ,dman pa

la zhen pas mi gtsang ba'i srin bu lta bu'o, ,snyigs ma len pa ni
smad pa 'dod pa'o, ,brkam pa ni ha cang zhen pa'o, ,sbyin pa dang
tshul khrims dang bzod pa spangs pas na lha dang mi'i chos las
nyams pa'o, kha na ma tho ba la mi 'dzem pas khrel dang ngo tsha
bor ba'o, ,log par 'tsho bas na

ngan par smad pa'i 'tsho ba can no, ,dam pa'i spyod pa ma yin pas
mkhas pas smad pa'o, ,bya ba mi shes pas byis pa'o, ,de'i rjes su
'jug pa la brten pa'o, ,kha na ma tho ba la dga' bas sdig pa'i
bsam pa can no, ,kha na ma tho ba can dang 'grogs pas brten pa'o,
,kha na ma tho ba byed pas

kun du 'jug pa'o, ,kha na ma tho ba la mos pas gzhol ba'o, ,glags
rnyed pas bud med kyis tshugs pa'o, ,rang dbang du byas pas bud
med kyis 'khol ba'o, ,'khrig pa'i chos la zhen pas dbang du song
ba'o, ,'khrig pa'i chos la mos pas gzhol ba'o, ,mi gtong bas
'grogs

@258b pa'o, ,de nyid ni rma'i sgo'i spyod yul can zhes bya ba la
sogs pa'o, ,de'i phyir phan 'dogs pa dang yon tan gyi zhing yongs
su spong bas pha ma dang zhes bya ba la sogs pa'o, ,des 'bras bu
gang myang zhe na, sems can dmyal ba dang zhes bya ba la sogs
pa'o, ,pha ma dag ni ji ltar phan

'dogs pa'i zhing du 'gyur zhe na, dka' ba byas shing zhes bya ba
la sogs pa'o, ,de lta bu de dam pa gang gis smad pas na rgyal po
chen po zhes bya ba la sogs pa'o, ,de nyid nges don gyi lung
bstan pa'i sgo nas bsdu ba ni, zla ba sgron ma'i mdo las kyang
zhes gsungs so, ,da ni 'dod pa'i

nyes pa de nyid spang ba'i phyir, mi sdug pa la yang sbyar bar
bya'o zhes gsungs te, mi sdug pa ni 'dod chags kyi gnyen po yin
pa'i phyir de bstan te, de la mi sdug pa ni rnam pa drug ste,
'khrig pa'i 'dod chags kyi dbang du byas pa mi gtsang ba'i mi
sdug pa dang, mi brtan pas rab

tu 'jig pa'i mi sdug pa ste, don gyi skabs 'dir ni 'khrig pa'i
gnyen po lus dang sems kyi tshor ba sdug bsngal ba'i dbang du byas
pa sdug bsngal gyi mi sdug pa dang, dman pa'i gzhi dang dman pa'i
khams gang yin pa 'dod pa'i khams lta bu'i dbang du byas pa ngan
pa'i mi sdug pa dang,

gzugs med pa la ltos te gzugs kyi khams sam, mya ngan las 'das pa
la ltos te srid pa'i rtse mo man chad lta bu ltos pa'i mi sdug pa
dang, khams gsum gyi kun du sbyor ba dang, 'ching ba la sogs pa
kun du nyon mongs pa'i mi sdug pa dang, phung po lnga mi rtag
cing mi

brtan pa rab tu 'jig pa'i mi sdug pa ste, don gyi skabs 'dir ni
'khrig pa'i gnyen po yin pas mi gtsang ba'i mi sdug pa la dgongs
so, ,de ni rnam pa gnyis te, nang la brten pa dang, phyi rol la
brten pa'o, ,de la nang la brten pa mi gtsang ba gang zhe na,
rdzas sum cu rtsa drug ste,

skra dang spu dang sen mo so, ,glog pa dri ma pags pa sha, rus pa
chu rgyus mkhal ma rtsa, ,snying dang mchin pa glo ba dang, ,rgyu
ma gnye ma pho ba'o, ,mcher pa phyi sa mchi ma rdul, ,mchil ma
snabs dang chu ser zhag ,rkang dang tshil dang bad kan mkhris,
,rnag dang khrag dang glad spri dang, ,glad

@259a *, ,rgyas dang ni gcin dag dang, ,mi gtsang rdzas ni sum cu
drug ,nang la brten pa yin par 'dod, ,rnam par bsngos shing rnags
pa dang, ,'bus gzhigs rnam par bam pa dang, ,zos shing dmar dang
rnam 'thor dang, ,rus gong keng rus rnam pa gnyis, ,de bzhin mi

gtsang gos pa dang, ,bsti ba ljan ljin gang ba rnams, ,mi gtsang
phyi la brten pa ste, ,bsgom pa'i dmigs pa yin par 'dod, ,ces
'byung ngo, ,de la nang la brten pa'i mi gtsang ba'i mi sdug pa
la dmigs pa ni nang gi 'dod pa rnams 'dod pa la 'dun pa'i 'dod
chags las sems rnam

par spyod par byed do, ,de la phyi rol la brten pa'i mi gtsang
ba'i mi sdug pa stong pa nyid la dmigs pa ni, phyi rol gyi 'dod
pa rnams la 'khrig pa la 'dun pa 'khrig pa'i 'dod chags rnam pa
bzhi dang ldan pa, kha dog dang, dbyibs dang, reg pa dang, nye
bar spyod pa'i 'dod chags dang ldan pa

las sems rnam par spyod par byed de, de la, rnam par bsngos shing
rnags pa dang, ,'bus gzhigs rnam par bam pa dang, ,zos shing zhes
bya ba yid la byed pas ni kha dog la chags pa spong bar byed do,
,dmar dang zhes bya bas ni dbyibs kyi 'dod chags pa spong bar
byed do, ,rus gong dang, keng rus

dang, rus pa'i keng rus yid la byed pa ni rig pa'i 'dod chags
yongs su spong ngo, ,rnam 'thor dang zhes bya bas ni nye bar
spyod pa'i 'dod chags la sems rnam par sbyong bar byed do, ,de
lta bas na lung las kyang bcom ldan 'das kyis shi nas zhag gcig
lon pa'am zhes pa gsungs te, de la shi nas

zhag gcig lon pa'am bdun lon pa'i bar gyis dur khrod bya rog
dang chun lag dang, bya rgod dang, khyi dang wa dag gis zos pa
mthong nas zhes bya bas ni rnam par bsngos nas zos pa'i bar bstan
to, ,pags pa dang sha dang khrag dang chu rgyus kyi zungs med pa
zhes bya bas ni rnam par dmar ba bstan

to; ,dur khrod kyi rus pa gang dag mthong na zhes bya bas ni keng
rus bstan to, ,lag pa'i rus pa yang logs shig ces bya ba la sogs
pa rnams kyis ni rnam par 'thor ba bstan to, ,'di nyid byang chub
sems dpas bsgom par bya ba yin pas na, lung las kyang rnam par
bam pa mi dmigs

@259b pa'i phyir rnam par bam pa'i 'du shes bsgom par bya'o zhes
bya ba la sogs pa gsungs pa yin no, ,'dir ni smos par zad kyi
rgyas par ni 'og nas 'byung ngo, ,da ni mi dge ba bcu'i gnod par
'gyur ba bstan pa ni, 'di lta ste zhes bya ba la sogs pa gsungs
te, mi dge ba bcu ni

srog gcod pa nas log par lta ba'i bar du'o, ,de la srog gcod pa
la sogs pa dag gi ni gzhi dang bsam pa dang, nyon mongs pa dang,
sbyor ba dang, mthar thug pa'i dbang gis rig par bya'o, ,de la
srog gcod pa ni pha rol yin pa dang, srog chags su 'du shes pa
dang,

bsad pa'i bsam pa dang, brtsal ba byas pa dang, des shi nas gzhi
la sogs pa'i khyad par las rig par bya'o, ,rigs dang, chos dang,
rgyal mtshan gyis bsrungs pa'am, rang dbang ba'i yang dus ma yin
pa dang, gnas ma yin pa dang, yul ma yin pa dang, yan lag ma

yin pa la yang ngo, ,gzhan gyis yongs su bzung ba dang, der 'du
shes pa dang, rgyu ba'i bsam pa dang, gnas nas gnas su spags pa
las sdig pa'i khyad par ni rdzas de gang yin pa'i khyad par dang,
sbyor ba la sogs pa'i khyad par gyi ma byin par len pa'i kha na
ma tho ba rig par bya'o, ,

bslu ba'i bsam pa dang, lta ba yid la bzhag nas don go ba la tshig
gam lus kyi reg byed kyis go bar byas pa dang, the tshom za ba la
nges par smras nas yang brdzun du smra ba'i kha na ma tho ba bslu
bar bya ba'i khyad par dang, bsam pa'i khyad par la sogs pas rig
par bya'o, ,mi dga'

bar 'dod pa'am dbye ba'i bsam pas 'ga' zhig la mi dga' ba thos
nas de la bsnyad pa dang, de la thos nas 'di la yang rung ste,
yang dag pa'am yang dag pa ma yin yang phra ma'i kha na ma tho
bar rig par bya'o, ,yang dag pa ma yin na, brdzun yin no zhe na,
la la dag na re, brdzun

no zhes zer ro, ,la la dag ni ma yin te, dbye ba'i bsam pas na
'di ni phra ma yin la, slu ba'i bsam pa med pas, brdzun ma yin
te, des na yang dag pa ma yin par tshig rtsub mo smra na yang,
brdzun du mi 'gyur te, bsam pa gnyis cig car mi srid pa'i phyir
ro zhes zer ro, ,

@260a *, ,khros pa'i sems dang ldan pa dang, pha rol po sdug
bsngal bar 'dod pas don go bar smra na tshig rtsub mo'i kha na ma
tho bar rig par bya'o, ,don mi go bar smas pa ni dag 'khyal pa'o,
,de gsum ma gtogs pa tshig gzhan gang zhig nyon mongs pa can gyi
sems kyis brjod na bag

'chal pa'i kha na ma tho bar rig par bya'o, ,las kyi lam 'di gsum
yang brdzun bzhin du lus kyis kyang byed la, sdig pa'i khyad par
yang brdzun dang 'dra'o, ,gzhan gyi nor la 'dod pa bskyed pa las
ni brnab sems kyi kha na ma tho bar rig par bya'o, ,sems can la
zhe sdang ba las ni gnod sems

kyi kha na ma tho bar rig par bya'o, ,log par lta ba ni sngar
bshad pa bzhin du lta'o, ,las kyi lam 'di gsum gyi sdig pa'i
khyad par ni, bsam pa'i khyad par kho na las rig par byas la,
brnab sems kyi ni dmigs pa'i dbang gis kyang rig par bya'o, ,de
ltar mi dge ba bcu gzhi la

sogs pa'i yan lag yongs su rdzogs par spyad pa las ni, gnod par
'gyur bas na mi 'dod pa'i 'bras bu zhes smos pa yin no, ,stsogs
pa zhes bya ba ni brdzun du smra ba la sogs par bsdu'o, ,'bras bu
ni rnam pa bzhi ste, rnam par smin pa'i 'bras bu dang, rgyu mthun
pa'i 'bras bu dang,

dbang gi 'bras bu dang, skyes bu byed pa'i 'bras bu'o, ,de la
skyes bu byed pa'i 'bras bu ni, 'phral la'am de ma thag tu myong
bar 'gyur ro, ,dbang gi 'bras bu ni phyi rol du smin par 'gyur
ro, ,rgyu mthun pa'i 'bras bu ni byed pa dang, myong ba'i dbang
gis rnam pa gnyis so, ,rnam par

smin pa'i 'bras bu ni ngan song gsum du'o, ,de lta bas na 'bras
bu bzhi mtshon pa'i don du rnam par smin pa zhes smos so, ,'o na
sdom pa can kho na la nyes par 'gyur ram zhe na, ma yin te, thams
cad dang thun mong yin par bstan pa ni, byang chub sems dpa' nyid
tshe la log par bsgrub pa bstan

pa ma yin gyi zhes smos so, ,'dir ni mtshon par zad kyi zhib tu
mdo nyid las shes par bya'o zhes phyogs mtshon pa ni rgya cher
gsungs so zhes bya'o, ,de la srog gcod pa'i rgyu mthun pa ni mir
gyur pa'i tshe rnam pa gnyis te, byed pa rgyu mthun pa dang, myong
ba rgyu mthun pa'o, ,de la byed pa rgyu mthun

@260b pa ni thams cad du byed par dga' ba ste, thams cad du rig
par bya'o, ,myong ba rgyu mthun pa ni 'di lta ste tshe thung ba
dang nad mang ba'o, ,dbang gi 'bras bu ni lo thog la sogs pa kha
ba dang, shin pa dang, rul bar 'gyur zhing des dus ma yin par
'chi ba'i rkyen du 'gyur ba'o, ,'dod pa

la log par g-yem pa'i myong ba rgyu mthun pa'i 'bras bu ni, g-yog
'khor mi srun pa dang, lhod pa dang bcas pa'i chung mar 'gyur
ba'o, ,dbang gi 'bras bu ni lud khung dang ljan ljin can du skya
bar 'gyur ro, ,ma byin par len pa'i myong ba rgyu mthun pa'i
'bras bu ni, longs spyod med pa dang

gzhan dang thun mong ba'o, ,dbang gi 'bras bu ni sad dang mu ge
la sogs par 'gyur ba'o, ,brdzun du smra ba'i myong rgyu mthun pas
ni slu ba dang skur pa mang ba'o, ,dbang gi 'bras bu ni ha cang
char che ba la sogs pa'o, ,phra ba'i myong ba rgyu mthun pas ni
g-yog 'khor mi 'dum pa dang, ngan par 'du ba'o, ,

dbang gi 'bras bu ni, sa gzhi gye [?] gu dang mtho dman can du skye
ba'o, ,dag rtsub po'i myong ba rgyu mthun pa ni, zher 'debs pa
dang, yid du mi 'ong ba'i tshig thos pa'o, ,dbang gi 'bras bu ni
sa gzhi rtsub pa dang tsher ma can la sogs pa'o, ,tshig 'khyal pa'i
myong ba rgyu mthun pas ni tshig mi btsun pa

dang; ma brtags par spobs pa can no, ,dbang gi 'bras bu ni ljon
shing yal ga dang lo ma dang 'bras bu med par 'gyur ba'o, ,brnab
sems kyi myong ba rgyu mthun ni, 'dod pa che ba dang chog mi shes
pa'o, ,dbang gi 'bras bu ni longs spyod dang 'bru la sogs pa je
chung du 'gyur pa'o, ,gnod sems

kyi myong ba rgyu mthun pas gzhan gyis 'tshe ba dang glags lta bar
'gyur ba'o, ,dbang gi 'bras bu ni gcan gzan gdug pa dang srin
dang me la sogs pa mang bar 'gyur ba'o, ,log par lta ba'i myong
ba rgyu mthun pas ni lta ba ngan pa dang, g-yo sgyu can no,
,dbang gi 'bras bus ni mgon med cing skyabs

med par 'gyur ba la sogs pa'o, ,de lta bas na rnam par smin pa
dang myong ba rgyu mthun pa'i dbang du mdzad nas, 'phags pa sa
bcu'i mdo las srog gcod pa ni sems can dmyal bar khrid do, ,dud
'gro'i skye gnas su khrid do, ,gshin rje'i 'jig rten du khrid do,
,ci de brgya la mir skyes na

@261a *, ,yang 'bras bu gnyis myong bar 'gyur te, 'di lta ste tshe
thung ba dang nad mang ba'o zhes bya ba la sogs pa rgyas par
gsungs pa yin no, ,de la gtso bo yin pas sems can dmyal ba 'ba'
zhig smos te, zhib tu ni dam pa'i chos dran pa nye bar gzhag pa
nyid las rig par bya'o, ,

da ni longs spyod dang srog la chags pa'i log par sgrub pa spang
ba'i phyir, longs spyod dang srog la chags pa zhes bya ba la sogs
pa gsungs te, log par sgrub pa ni bar du gcod pa'i rgyu'o, ,de la
re zhig spyir bstan pa ni, rgyal po chen po zhes bya ba la sogs
pa ste, longs spyod dang lus la sogs pa ni mi rtag pa nyid

yin la; mi rtag pa'i don ni med pa'i don yin pas rmi lam gyi dpes
bstan to, ,mi rtag pa nyid ni, shing las zhes gsungs te, longs
spyod dang lus la sogs pa 'phel ba mi rtag par bstan pa ni, me
tog byung nas 'bras bu 'byung ngo zhes bya bas dpe bstan to,
,gnas pa mi rtag pa ni 'bras bu byung

nas yang med pa'i dpes bstan to, ,'grib pa mi rtag pa ni 'dab
ma'i dpes bstan to, ,de ltar dpe don du sbyar ba ni, de bzhin du
zhes gsungs te, rgyal srid ni rin po che dang nye ba'i rin po
che'o, ,dbang phyug ni longs spyod mtha' dag la dbang ba'o, ,'dod
pa

ni gzugs la sogs pa'o, ,dbang ba ni dbang med pa'o, ,de dag gang
zhe na glang po che dang zhes bya ba la sogs pa gsungs te, glang
po che dang, rta dang, shing rta ni theg pa'i longs spyod do,
,de'i steng du dpung bu chung bsnan pa ni dpung rnam pa bzhi ste,
bde ba skyong ba'i dbang du byas

pa'o; ,sras dang btsun mo dang gzhon nu zhes bya ba ni nang gi
'khor te, bde ba spyod pa'i dbang du byas te, de la nang gi slas
ni slas te btsun mo dam pa'o, ,blon po dang rtsis pa dang sna
chen po la gtogs pa zhes bya ba ni nye ba'i 'khor te, longs spyod
kyi bde ba gong du spel ba'i dbang du byas pa

ste; de la 'khor lo'i 'thab pa'i blon po chen po sna chen po la
gtogs pa'o, ,sgo ba dang 'khor zhes bya ba ni de dang nye ba'i
'khor te, bde ba dang mi mthun pa las bsrung ba'i dbang du byas
pa'o, ,pha ma nas rten grogs zhes bya ba'i bar ni, 'khor gyi gtso
bo ste, bde ba thob pa'i dbang du byas

@261b pa'o; ,bran po nas zho shas 'tsho ba'i bar ni, phyi'i 'khor
te, bde ba'i rgyu chud mi gson pa'i dbang du byas pa'o, ,yul gyi
mi zhes bya ba ni ris su gtogs pa'i 'khor te bde ba la sbyar ba'i
dbang du byas pa'o, ,gser dang dngul la sogs pa ni nor bu dang
bya ba dag go , ,gos dang nor

zhes bya ba ni spyad pa'i dbang du byas pa'o, ,'bru dang bang
mdzod ces bya ba ni bsag par bya ba'o, ,sogs pa zhes bya ba ni
rkang 'gros nas zhing gi bar du bsdu ba ste, 'di dag kyang 'phel
ba dang gnas pa dang 'jig pa mi rtag par bstan to, ,longs spyod
ji lta ba bzhin du srog mi rtag par

bstan pa ni, bor te 'gro dgos so zhes bya ba ste, dus kyis gnyer
te rgyal po 'gro dgos na, ,longs spyod mdza' dang gnyen gshes
rjes mi 'gro, ,zhes gsungs so, ,da ni ji ltar mi rtag pa bstan pa
de'i phyir mi rtag pa zhes bya ba la sogs pa gsungs te, re zhig
spyir bstan pa ni

skad cig ma'i mi rtag pas na mi rtag pa ste skyes nas 'jig pa'i
phyir ro, ,rgyun mi rtag pas na mi brtan pa ste blo rtsing gis
kyang rtogs pa'i phyir ro, ,glo bur gyis mi rtag pas na yid mi
brtan pa ste, dus la mi sdod par 'jig pa'i phyir ro, ,dus kyis mi
rtag pas na rnam par 'gyur ba ste dus kyis

'gyur ba'i phyir ro, ,de ltar mi rtag pas na yun thung ste ring
du mi gnas pa zhes snga ma phyi mas bshad par bya'o, ,da ni khyad
par du bshad par bya ste, re zhig la tshe mi rtag pa ni mthar sdig
pa zhes bya ste, rgas pa ni yid du mi 'ong ba'i phyir sdig pa'o,
,longs spyod mi rtag pa ni zad cing

'jig pa ste, zad pa ni rang gi nyams pa'o, ,'jig pa ni glo bur
gyi rkyen gyis so, ,thams cad kyi rang bzhin de yin pas na sgo
zhes bya ste, der 'gro ba'i phyir ro, ,longs spyod dang lus dag
ni shing rta'i yan lag 'dus pa lta bu yin pas na rgud pa dang
dga' ba dag ni so sor 'gyes pa lta bu'o, ,

nad med pa mi rtag pa ni 'jigs pa dang 'tshe ba dang bcas pa zhes
bya ba la sogs pa ste, lhan cig skyes pa'i nad ni sngar ma lta
bu'i ngo bo nyid pas na, ngag gi skrag pa ste, 'jigs pa dang bcas
pa'o, ,glo bur ba'i nad ni mtshon gyi zug rdu lta bu ste, 'phral
du 'byung bas 'tshe ba dang bcas pa'o, ,

@262a *, ,srog mi rtag pas 'chi ba ni, sems kyi gdung ba'i rgyu
yin pas mya ngan mang ba'o, ,lus gdung ba'i rgyu yin pas 'khrug
pa mang ba ste, lus las kyang 'chi ba'i rkyen gyi mya ngan dang
'khrug pa rnams 'byung ngo zhes gsungs so, ,'chi ba nyid gang zhe
na, tshe dang drod dang rnam

shes kyis, ,de yi lus ni bor ba nas, ,dran pa med de shing lta
bur, ,sa la 'gyel nas nyal bar 'gyur, ,zhes bya ba ni 'chi ba yin
la, yan lag dang nyid lag dag ni sa la 'brul, 'byung ba chen po
bzhi'i lus 'di 'jig dbugs rgyu ba dang srog dag ni 'chad, rus pa
dang

sha dang khrag dang rgyus pa la sogs pa dag ni so sor 'gyes, skra
dang nus pa dag ni phyogs dang phyogs mtshams su 'thor zhes bya
ba'i tshul gyis 'brul ba la sogs pa'i tshig rnams bshad par bya'o,
,rnam par 'jig pa zhes bya ba ni nges par zhes bya ba'i don to,
,de dag kyang dus nges pa

med; mdo sde las mthar sgo gcig tu 'du bas ni dri ba mgo gcig tu
lan gdab pa'i phyir chos can zhes bya ba smos pa yin no, ,de ni
log par sgrub pa spang ba'i phyir mi rtag pa nyid la gdams pa ni,
de bas na zhes bya ba la sogs pa gsungs te, 'dir mi rtag pa ni
rnam pa gnyis te, nang gi

mi rtag par lta ba dang, phyi'i mi rtag par lta ba'o, ,de la nang
gi mi rtag pa ni skad cig pa dang, rgyun mi rtag pa dang, glo bur
gyis mi rtag pa'o, ,phyi'i mi rtag pa ni dus kyis mi rtag pa ste,
rnam par bam pa la sogs pa'o, ,de dag kyang yang dang yang du
goms par bya ba dang, gnas skabs

rnam pa dgur rang gi lus dang mgo bsgre bas log par sgrub pa
spang bar 'gyur te, ji skad du, dran pa nye bar gzhag pa'i skabs
nas zhib tu 'byung bzhin du lta ba ni mi rtag pas lta ba dang
zhes bya'o, ,zad pa dang 'jig pa dag ni nang dang phyi rol lus la
ltos pa'o, ,longs spyod la chags

pa'i gnyen po ji ltar sgom zhe na, la la na re 'dod pa'i nyes
dmigs sgom pa nyid yin no zhes zer ro, ,la la na re lus mi rtag
pa sgom pa nyid kyis longs spyod la chags pa spong bar 'gyur ro
zhes zer ro, ,chos kyi rgyal po ni chos dang mthun par bya'i bab
col du ma yin zhes bya ba'o, ,ji

@262b ltar zhe na, rjes su 'jug par gyis la zhes bya ste, bcom
ldan 'das kyis ji ltar gsungs pa bzhin du 'jug par bya'o zhes bya
ba'i don to, ,chos ma yin pa ni lugs ma yin te, dper na kun du
rgyu byang chub kyi sems skyes pa'i rabs las bstan pa lta bu'o,
,da ni gang gis mi rtag

pa de nyid bstan pa ni, dper na zhes bya ba la sogs pa ste, re
zhig dper dgod pa ni ri chen po zhes bya ba ste, thog tu bab pas
na ri dper dgod pa'o, ,rga ba la sogs pa bstan par phyogs bzhi
smos so, ,mi zlogs shing mi shigs par bstan pas na sra ba la sogs
pa smos te, dbug par mi

nus pas na sra ba'o, ,mkhregs pas na snying po dang ldan pa'o,
,'phan med pas na ma zhig pa'o, ,ser ka med pas na ma gas pa'o,
,gseng med pas na khong stong ma yin pa'o, ,gzhig par mi nus pas
na mkhregs pa'o, ,bar med pas na gcig tu 'dus pa'o, ,'phangs dang
rngams

che bas na byin che zhing mtho ba'o, ,de ltar bshad pa'i dpe nyid
sbyar ba ni, de bzhin du smos te, bzlog par sla ba ma yin no zhes
bya ba ni, shugs kyis nyon mongs pa spangs nas 'ching ba las grol
bar 'gyur ro zhes bya ba ni 'phangs pa yin no, ,de la lus dang
srog dang longs spyod kyi dbang du

byas nas 'dir bzhi bstan te, lus kyi dbang du byas nas rga ba
dang na ba'o, ,srog gi dbang du byas nas 'chi ba'o, ,longs spyod
kyi dbang du byas nas rgud par rnam par bzhag ste, 'joms pa ni
'phrog pa'i phyir te ji skad du dge slong dag lang 'tsho ni 'jig
rten pa thams cad la sdug pa, na ba,

phangs pa, yid du 'ong ba, mngon par dga' bar bya'o, ,lang tsho'i
mtha' ni rga ba ste, dge slong dag 'jig rten pa thams cad mi sdug
pa dang, mi na ba, mi phangs pa, yid du mi 'ong ba, mngon par
dga' ba bya ba ma yin pa'o zhes bya ba la sogs pa gsungs pa lta
bu'o, ,de ltar

log par sgrub pa spyir bstan nas, da ni de dag thams cad kyi rtsa
ba yin pas lus la chags pa spang ba khyad par du brjod par bya'o,
,de la re zhig lus mi rtag pa bstan pa ni, 'chi ba yin la, de
yang mi 'dod pa gzhan gyi dbang yin pas rang dbang med par bstan
pa ni, ri dags

@263a *, ,kyi rgyal po seng ge zhes dpes bstan to, ,dpe gnyis
sbyar ba ni de bzhin du zhes gsungs te, 'chi bdag ni gshin rje la
bya'o, ,gsal zhing zhes bya ba ni, mi bde ba'i ming gi rnam
grangs so, ,ji ltar zhe na, rgyags pa dang ni bral zhes bya ba la
sogs pa'o, ,ji

ltar mi bde bar 'gyur zhe na, srid pa bzhir brgyud pa'i tshe sdug
bsngal rnam pa bzhi myong ste, 'chi ba'i srid pa dang, bar ma
do'i srid pa dang, sngon dus kyi srid pa dang, skye ba'i srid pa
ste rnam pa bzhir rgyags pa dang bral ba la sogs pa'i sdug bsngal
rnam pa bzhi myong ste, de la rgyags pa

dang bral zhes bya ba la sogs pa ni 'chi ba'i sdug bsngal mang po
bstan to, ,las kyi srid pa nas yang srid pa la ni 'jug ces bya ba
la sogs pas ni, bar ma do'i srid pa'i sdug bsngal bstan te, 'ju
zhes bya bas 'bras bu'i rgyu lta bur chad par mi 'gyur bar 'byung
ba la bya'o, ,'dir sdug

bsngal ni lus bye brag med pa la srid par 'gyur ba'o, ,la la na
re bar ma do'i srid pa ni med de, lung las bar ma do'i bshad pa
yang gnas gzhan du 'gro ba'i bar la bya'o zhes zer ro, ,sngon dus
kyi srid pa'i sdug bsngal bstan pa ni gang du skye ba de'i byad
gzugs 'dzin pa ste, mdo 'di nyid las

sems can dmyal bar 'gro bar 'gyur na, de sems can dmyal ba yang
sos dang zhes bya ba la sogs pa gsungs te de'i phyir mun pa chen
por ni zhugs zhes bya ste, sdig pa byed pa'i snang ba yin pa'i
phyir ro, ,des ma 'ongs pa'i skye ba sems can dmyal ba la sogs
par skye ba ni srid

pa'i sdug bsngal te, de dag tu nying mtshams sbyor ba ni phyir mdo
'di nyid las skye bar 'gyur ro zhes gsungs pa'i phyir ro, ,'o na
sdug bsngal de las skyob par byed pa gang yin zhe na, sbyin pa
dang zhes bya ba la sogs pa gsungs te, dka' thub ni tshul khrims
so, ,chos ni thos pa la sogs

pa'o; ,la la na ra sbyin pa ni gtong ba'o, ,dka' thub ni yan lag
brgyad dang ldan pa'i gso sbyong ngo, ,chos ni bzod pa ste, de
gsum gyis ni ngan song gis spong bar 'gyur bas, lung las, slong
ba chung yang sbyin par bya, ,bden par smra bya khro mi bya,
,rnam pa 'di gsum gnas bgyis na, ,

@263b lha yi nang du skye bar 'gyur, ,zhes zer ro, ,la la na re
chos ni skyabs su 'gro ba'o, ,dka' thub ni sdig pa bshags pa'o,
,sbyin pa ni dngos po dang, zhing dang, bsam pa'i khyad par can
la bya'o zhes 'dod do, ,la la dag ni chos ni bzod pa la sogs pa
bzhi la 'dod do, ,'jig rten na chos

ma yin pa la chos kyi sgrar bshad pa phyugs bsad pa'i mchod sbyin
la sogs pa dag ni bde ba'i rgyu ma yin pas skyabs gzhan med ces
bya ba la sogs pa'o, ,la la na re bu dang bu mo la sogs pa dag
ni, tshe 'di 'ba' zhig gi grogs yin pas, 'phags pa drag shul can
gyis zhus pa las kyang de skad

brjod pas na chos ma gtogs pa skyabs gzhan med ces bya ba la sogs
pa gsungs so zhes zer ro, ,da ni mi rtag pa bsgom par gdams pa
ni, de lta bas na zhes gsungs te, dngos po ni 'jig pa'o, ,skyo ba
skye ba'i rgyu yin pas na 'chi bas 'jigs skrag par bya'o, ,des ni
ci zhig bya zhe na,

'chi ba la las rjes su 'breng bas na las mi dge ba spangs pa ni,
chos kyi rgyal srid kyi sa shig ces bya ba la sogs pa'o, ,mthun
pa ni rjes su 'jug pa'o, ,'o na lus 'di ni gus shing gces par bya
ba yin te, yon tan thams cad dang ldan pa'i phyir zhes rgol ba
ni, de ci'i phyir zhe na zhes bya

ba'o; ,las ni gus par byas shing gces su byas pa yang 'chi ba'i
tshe yon tan thams cad dang bral bar 'gyur bas de don med par
'gyur zhes bstan pa ni, legs par yongs su bsrungs legs par yang
yongs su btsas pas yang zhes bya ba ste, phyi'i mi mthun pa las
ni bsrungs zhes bya ba'o,,

nang gi mi mthun pa las ni btsas zhes bya ba ste, yon tan ni
gzugs dang, sgra dang, dri dang, ro dang, reg pa'o, ,ldan pa zhes
bya ba ni 'byor ba'o, ,yun ring por zhes bya ba ni nam 'tsho'i bar
du, de la ro phun sum tshogs pa'i mi rtag pa bstan pa ni, bza' ba
dang zhes bya ba la sogs

pa ste, bza' ba ni 'bras chan la sogs pa'o, ,bca' ba ni bu ram
shing la sogs pa'o, ,myang ba ni sbrang rtsi la sogs pa'o, ,ngoms
par 'gyur ba ni btung ba'i bye brag go, ,bsod pa ni yid du 'ong
ba'o, ,gtsang ba ni g-yos legs pa'o, ,tshim pa ni 'bru la sogs
pa'o, ,de nyid kyang mi

@264a *, ,rtag pas na tha ma'i mal na 'dug pa'i tshe zhes bya ba
la sogs pa'o, ,dri phun sum tshogs pa mi rtag par bstan pa ni,
bkrus shing bskus te bdug pas bsgos zhes bya ba la sogs pa ste,
dri nga ba ni dri mi zhim pa'o, ,reg pa mi rtag par bstan pa ni,
yul ka shi'i ras dang

zhes bya ba la sogs pa'o, ,sgra snyan pa mi rtag pa ni, bud med
kyi nang na 'dug ces bya ba la sogs pa'o, ,gzugs mi rtag par
bstan pa ni, khyod kyi khyim gyi nang na zhes bya ba la sogs pa
gsungs te, gdon mi za ba ni nges pa'o, ,da ni longs spyod pa'i
khyad par mi rtag par bstan pa'i phyir glang po che'i

bya ba la kha'am zhes bya ba la sogs pa gsungs te, glang po che
dang, rta dang, shing rta ni zhon pa'i longs spyod do, ,dung la
sogs pa ni sgra snyan pa'i longs spyod do, ,gdugs ni dga' ba'i
longs spyod do, ,rgyal mtshan la sogs pa ni mtshon pa'i longs spyod
do, ,gzugs kyi khyad par ro, ,nor

bu'i yu ba can la sogs pa ni bsil ba'i bya ba'o, ,glang po che
dang rta dang dpung bu chung ni bde ba skyob pa'i dbang du byas
pa'o, ,blon po la sogs pa ni shis pa rjod par byed pa'o, ,de dag
mi rtag par bstan pa ni, g-yo ba med cing zhes bya ba la sogs pa
ste, zhon pa'i longs spyod la mi rtag par bstan

pa la sogs pa dang rim pa bzhin du sbyar bar bya'o, ,'o na rgyal
po 'ba' zhig gi lus mi rtag gam zhe na, thams cad kyi lus kyi
rang bzhin ni 'di yin te zhes smos pas skyes pa thams cad ni 'chi
bar 'gyur zhes mgo gcig tu lan gdab par bya'o, ,'o na 'chi ba'i
sdug bsngal la sogs pa de dag las thabs

gang gis grol bar 'gyur zhe na spang ba'i thabs gsungs pa ni, mi
rtag par lta ba dang zhes bya ba la sogs pa ste, sdug bsngal
mtha' dag gi rgyu tshe 'di la chags pa yin pas 'chi ba rjes su
dran pa la gdams pa ni mi rtag par lta ba dang, zad pa dang, 'jig
par lta ba'o, ,'chi ba'i 'og tu ngan song gi

sdug bsngal gyi rgyu mi dge ba yin pas, las dang 'bras bu yid
ches pa'i dad pa sgom par gdams pa ni, 'dod chags kyi chags pa
med par zhes bya ba la sogs pa ste, mi dge ba bcu'i las kyi lam
dag gi rgyu ni 'dod chags la sogs pa yin pas spang bar bya'o zhes
bya ba yin no, ,'khor ba

@264b las thar ba ma yin par 'chi ba'i sdug bsngal mi ldog pas,
'khor ba'i nyes dmigs sgom par gdams pa ni, rgyal srid kyi dbang
phyug dang zhes bya ba la sogs pa ste, spang zhes bya ba'i sgras
slar yang phyir 'khor bar 'gyur bas spang bar bya zhes bya ba'i
don te, slob dpon nyid kyis 'khor ba

mthon dman gyi nyes pa bshad pa bzhin no, ,srog ces bya ba ni
tshe'i don to, ,nad med pa ni lus kyi srog dang lus kyi bde bas
khengs par mi bya'o zhes bya ba'i don to, ,'dod pa dag ni longs
spyad par bya ba yin no zhes de ci'i phyir zhen zhes rgol ba la
gang zhig tshim par 'gyur ba de ni brten par

rig nas, 'dod pa dag ni lan tshva'i chu lta bu yin pas phyir zhing
gdung bar 'gyur bas don med pa'i phyir brten par mi rigs so zhes
bya ba ni, 'dod pa rnams rnyed pa'am zhes bya ba la sogs pa
gsungs te, tshol ba'i dbang du byas nas rnyed pa'am so sor rnyed
pa'o, ,srung ba'i dbang du byas nas

bsags pa'am rab tu bsags pa'o, ,longs spyod pa'i dbang du byas
nas brten pa'o, ,nga mi smra'o zhes bya ba ni 'dod pas tshim par
mi gsung ba ste, zhal gyis mi bzhes so zhes bya ba'i tha tshig go,
,'o na 'bras bu yod pa gang yin zhe na mya ngan las 'das pa ni
bsgrub par bya'o zhes phan

yon bstan pa ni, ngoms pa'i 'phags pa shes rab bo, ,zhes gsungs
te, mthong ba'i lam thob pa la 'bad par bya'o zhes bya ba'i don
te, shes rab ni bden pa ma nor ba'i shes rab bo, ,de ltar bcom
ldan 'das kyis ji ltar gsungs pa bzhin du 'jug par bya ba ni
rgyal ba'i tshul te, slob

dpon 'phags pa klu sgrub nyid kyis rin po che'i phreng ba'i mdo
las gsungs pa yin no, ,de ltar rtag pa dang bde ba mngon par zhen
pa'i log par bslabs pa spangs pa bshad nas, da ni gtsang bar
phyin ci log pa'i log par sgrub pa spang ba'i phyir, rtag tu lus
la mi sdug par bsgom pa dang ldan par

bya ste zhes gsungs pa'o, ,ji ltar bsgom par bya zhe na, lus 'di
la skra dang zhes bya ba la sogs pa gsungs te, re zhig nang gi
dbang du byas pa'o, ,rnam par bam pa la sogs pa ni, phyi'i dbang
du byas pa'o, ,nang dang phyi'i 'dod chags kyi gnyen po yin pa'i
phyir ro, ,kun rdzob tu mi

@265a *, ,gtsang ba'i rdzas sum cu rtsa drug la sogs pa bsgoms
nas chos nyid kyi dbang du byas te, rang bzhin med pa'i 'og nas
'byung ba lta bu sgom pa ni mi sdug pa bsgom pa'i thabs theg pa
chen po'i dbang du byas pa'o, ,nyan thos kyi theg pa'i dbang du
byas pa ni, nyan thos kyis

las 'byung ba bzhin du rig par bya'o, ,bsgom pa'i thabs su gnas
bstan pa ni, dgon pa na 'dug kyang rung zhes bya ba la sogs pa
gsungs te, lus 'du 'dzi las dben par bya ba'i phyir ro, ,de la
rgyar grags kyi mtha' ni dgon pa ste, skye bo'i rgyun lugs dang
sgra'i tsher ma las

dben pa'i phyir ro, ,lo ma dang ldan pa shing gi shing drung ste,
ha cang rtag par bya ba zhen pas bsten par bya ba yin no, ,khong
stong gi 'du 'dzi la chags pas bstan par bya ba yin no, ,yongs su
rtog pa ni dpyod par byed pa'o, ,phan pa dang bde ba'i don la
rmongs pas na byis pa'o, ,spyi mi shes

pas na blun pa'o, ,bye brag mi phyed pas na mi gsal ba'o, ,phan
bde'i thabs la 'jug pa mi shes pas na mi mkhas pa'o, ,dngos po
'di dag shes nas zhes bya ba ni mi gtsang brtags na'o, ,de nyid
nges pa'i don du bstan pa ni, don rnam par gdon mi za ba'i chos
kyi rnam grangs las zhes

smos so; ,'dis ni ril por 'dzin pa'i log par bsgrub pa spang ba
yang bstan pa yin no, ,da ni bdag tu lta ba byed pa po'i bdag tu
zhen pa'i log par sgrub pa spang ba'i phyir, lus 'di thog ma dang
tha ma'i rgyu la so sor brtag par bya'o zhes gsungs te, dbang
phyug dang dus la sogs pas ma byas pas

na byed pa po med pa'o, ,'o na ji ltar 'grub ce na, pha dang ma
phrad pa dang, dri za nye bar 'khor ba dang, las ji ltar bsags pa
ste, rgyu rkyen de gnyis dang ldan pa las skyes pas na, tshogs pa
tsam gyis 'bras bu 'byin, ,zhes bya ba'o, ,de'i phyir, pha ma'i
khu chu dang khrag 'dus pa las 'byung

ste zhes smos te, pha'i sa bon la gnod pa med pa dang, ma'i zla
mtshan dus dang ldan pa dang, dri za nye bar 'khor bas na 'dus pa
zhes bya ste, skye ba'i dang po khu khrag gnas, ,dug can srin
bu'i dug dang mtshungs, ,zhes bya ba'o, ,tha ma zhes bya ba ni lus
gnas pa'o, ,kham gyi zas

@265b zhes bya ba ni, dri dang ro dang reg pa'i skye mched gsum
ste, kham gyi zas ni 'dod pa na, ,skye mched gsum gyi bdag nyid
de, ,zhe'o, ,de las kyang rags pa yin pa'i phyir ro, ,skye mched
smos pa ni bza' ba'i zas zhes smos so, ,de la spyi bo nas lhe'u
sna'i bar ni bad kan gyi gnas pa'o, ,lhe'u

sna nas lte ba'i bar ni mkhris pa'i gnas so, ,lte ba nas rkang
mthil gyi bar du ni rlung gi gnas so, ,de la rkyang rkyang po ni
sla bar byed pa ste, chu'i khams yin pa'i phyir ro, ,zhu bar byed
pa ni me'i khams yin pa'i phyir ro, ,rnam par 'byed pa ni g-yo
bar byed pa'i phyir ro, ,de ltar rgyas par bshad pa bsdu

ba'i phyir yang zhes smos te, mngon pa'i nga rgyal ni gtsang bar
zhen pa'i phyir ro, ,ji ltar mngon zhe na, sna nas rnag gi rnam
pa 'dzag ,ces pa la sogs pa'o, ,de ltar bdag tu mngon par zhen
pa'i log par sgrub pa spang bar bshad nas, da ni yon tan du lta
ba'i log par sgrub pa spang ba'i phyir sgom

pa ni; grogs po rnams zhes bya ba la sogs pa gsungs te, nyes
dmigs kyi mtshan nyid dang, nyes dmigs rtogs nas spang bar bya ba
dang, spangs pa'i phan yon rig par bya'o, ,de la nyes dmigs kyi
mtshan nyid bstan pa ni, lus 'di ni 'di ltar mi rtag par zhes bya
ba la sogs pa ste,

mi rtag pa'i mtshan nyid ni mi rtag pa la sogs pa tshig gsum smos
te, skad cig pa dang, rgyun gyis dang, glo bur gyis mi rtag pa'i
phyir ro, ,stong pa'i mtshan nyid ni nyam chung ba ste, dngos por
lta ba ni brtag mi bzod pa'i phyir ro, ,bdag med pa'i mtshan nyid
ni snying po med pa ste, bdag tu lta

ba dag ni btsal na mi rnyed pa'i phyir gzhan du mi dmigs pa phung
po dag ni du ma'i ngo bor snang ba la, bdag gi rang bzhin ni gcig
tu brtag pa'i phyir de med pas na zhig pa'o, ,sdug bsngal ba'i
mtshan nyid ni, 'di ltar yun thung ba zhes bya ba la sogs pa ste,
'du byed dang, 'gyur ba dang,

sdug bsngal gyi sdug bsngal rnam pa gsum ni, bde ba dang sdug
bsngal ba dang, btang snyoms kyi tshor ba gsum gyi dbang du byas
pa ste, de la tshor ba dang btang snyoms kyi dbang du byas nas,
'du byed kyi sdug bsngal ni yun thung ba zhes bya ste, bde ba
dang sdug bsngal gyi 'du byed pas na ring

@266a *, ,du mi gnas pa yin la, bde ba dang sdug bsngal dag ni
sdug bsngal yin pa'i phyir ro, ,tshor ba sdug bsngal gyi dbang du
byas nas, sdug bsngal ba zhes gsungs te, tshor ba sdug bsngal ba
dag ni sdug bsngal gyi sdug bsngal yin pa'i phyir ro, ,tshor ba
bde ba'i dbang du

byas nas, nad mang ba zhes bya ba la sogs pa gsungs te, lus kyi
bde ba nad med pa'i 'gyur ba ni nad mang ba'o, ,longs spyod la
sogs pa nyams pa la sogs pas tshor ba sdug bsngal bskyed pas na
'gyur ba'i chos can yin no, ,nad mang ba ci'i phyir zhe na, nad
kyi gnas yin pa'i phyir zhes bstan pa ni,

nad mang ba'i snod do zhes gsungs so, ,gnas nyid bstan pa ni, rus
pa la rgyus pa 'brel pa zhes gsungs te, rus pa dum bu nyis brgya
bzhi bcu ni chu rgyus brgya drug cus sprel zhing chu ba chen po
bcu drug gis brtan pa, sha svar thabs brgyad cus zhal zhal byas
pa zhes bya ba la sogs pa lta bu yin

la; gtso bo yin pas rus pa dang rgyus pa smos te, de'i dpe ni
'khrul 'khor lta bu ste, 'gro ba dang nyal ba'i bya ba byed pa'i
phyir, 'di ni 'gyur ba'i sdug bsngal gyi dbang du byas pa'o,
,mkhas pas de la gnas par mi bya'o zhes bya ba ni, shes rab kyis
brtags nas zhen par mi bya'o zhes

gdams pa'o, ,de ltar nyes dmigs kyi mtshan nyid mdor bstan nas, da
ni rgyas par bshad pa'i phyir, lus 'di ni cang mi bzod pa zhes
bya ba la sogs pa gsungs te, khyab pa dang bstsags pa dang rten
byed pa'i phyir lus zhes bya ste re zhig spyir btang ba yin no,
,de la gzugs kyi phung po 'di dag

ni ha cang mi bzod pa zhes bya ste, nyam chung ba'i phyir ro,
,de'i dpe ni dbu ba rdos pa lta bu'o, ,lus zhes bya ba ni tshor
ba'i phung po ste, ring du mi gnas pa ni byung nas 'gags pa'i
phyir ro, ,chu'i chu bur lta bu zhes bya ba ni yang skye zhing
'gag pa'i phyir dang, sdug bsngal gyi ngo bo nyid yin pa ste,

lung las kyang tshor ba ni chu'i chu bur lta bu yin la, tshor ba
gang ci yang rung, de ni 'dir sdug bsngal du rig par bya'o zhes
gsungs pa'i phyir ro, ,lus zhes bya ba ni 'du shes kyi phung po
ste, nyon mongs pa'i srid pa'i 'dod chags la sogs pa yongs su
gdung bas phyin ci log tu brtags pa'i phyir

@266b mtshan mar 'dzin pa'o, ,smig rgyu lta bu zhas bya ba ni chu
med kyang der snang ba'i phyir ro, ,la la na re 'dir nyon mongs
pa'i dgra ni, 'dod chags dang rnam par rtog pa kho na la bya ste,
'khor bar 'ching ba'i rgyu yin pa'i phyir ro zhes zer ro, ,lus
zhes bya ba ni 'du byed kyi phung po ste, snying po med pa ni

sems pa'i tshogs drug 'dus pa'i phyir ro, ,chu shing lta bu zhes
bya ba ni, so sor phye na snying po med pa'i phyir te, lung las
kyang 'du byed kyi phung po gang zhe na, sems pa'i tshogs drug ste
zhes gsungs pa'i phyir ro, ,lus zhes bya ba ni, rnam par shes
pa'i phung po ste, ,phyin ci log ni med

pa la; ,rnam par phye na yod ma yin, ,rnam shes sgyu ma 'dra bas
na, ,rgyu rkyen tshogs las yang dag 'byung, ,de phyir dngos po med
ces bya, ,zhe'o, ,med pa la 'khrul pa yod par 'dzin pa ji ltar
rung, 'khrul pa ni gzhi dang bcas pa yin no, ,ma yin te, 'khrul
pa ni med pa la rung

gi; gzhan du ji ltar 'khrul, mtho yor med pa la mir 'khrul pa
bzhin no, ,de'i phyir gzhi med pa kho na'o, ,de lta bas na yang
dag pa ma yin pa'i kun du rtog pa'i mtshan nyid yod do zhes bstan
pa ni, yang dag pa ma yin pa mthong zhes bya ste, yid kyi skye
mched la sogs pa'o, ,rmi lam

lta bu zhes bya ba ni, gzhi med pa la 'khrul pas snang ba'i phyir
ro, ,mig gi khams la sogs pa thams cad kyang de bzhin rig par bya
ste, thog ma med pa can gyi bag chags de lta bu goms pa'i phyir
ro, ,de dag rgyu rkyen tshogs pa las skyes pas na rgyu'i dbang du
byas nas las kyi gzugs

brnyan snang ba zhes smos te, sngon zhes bya ba ni tshe snga ma la
sogs pa'o, ,las ni dge ba la sogs pa'o, ,gzugs brnyan ni de dag
rjes su mthun pa'i ngo bo nyid de, slob dpon nyid kyi zhal nas,
kha ton mar me me long brgya, ,me shel sa bon sgyur dang sgras,
,phung po nying mtshams

sbyor ba yang, ,mi 'pho bar yang mkhas rtogs bya, ,zhe'o, ,snang
ba zhes bya ba ni lus blangs pa la sogs pa'o, ,sngar bshad pa'i
rkyen ma tshogs na, rgyu'i ngo bo yang 'bras bu mi skyed pas rkyen
la rag las pa zhes bya ste, brag ca lta bu rkyen las 'byung ba'i
phyir ro, ,rgyu rkyen gang tshogs

@267a *, ,pa las phung po gang 'grub ce na, 'dod pa'i khams kyi
dge ba'i las zag pa dang bcas pas ni mtho ris kyi lha la sogs par
skye ba ste, re zhig tshul khrims kyi 'bras bu ni mi'i lus thob
bo, ,tshul khrims dang, sbyin pa dang, bzod pa rlabs po che ni
'dod

pa'i khams kyi lha'i rigs su ji ltar rigs par skye'o, ,srog gcod
pa'i las mang du byas shing zhe sdang gi shas che ba ni, dmyal
bar 'phen no, ,gti mug gi shas che zhing nyes pa ltung ba phra mo
khyad du bsad pas ni dud 'gro'i skye gnas su skye'o, ,'dod chags
kyi shas che zhing ser sna'i las mang

du byas pas ni yi dags su skye ste, de'i phyir 'dod pa'i khams ni
mnyam par ma bzhag pas na sems 'khrugs pa'o, ,mtshan ma ni rtags
so, ,gzugs dang, gzugs med pa'i khams ni zhi ba'i rnam pa ste,
yid mi bde ba dang, bde ba dag bsam gtan dang po nas bzhi pa'i
bar

du snyoms par 'jug pa'i tshe spangs pa dang, gzugs kyi 'du shes
las rnam pa thams cad du yang dag par 'das pa la sogs pa gzugs
med pa'i skye mched rnam pa bzhi ni, ting nge 'dzin dang ldan pas
na dgyes pa zhes bya ste, yid mi bde ba la sogs pa nub pa'i phyir
ro, ,sprin lta

bu zhes bya ba ni 'byung ba dang nub pa'i phyir ro, ,mtshan ma
zhes bya ba ni rtags te mtshon pa'i phyir ro, ,de dag kyang ji
ltar rigs par skad cig pa dang rgyun gyi ngo bos 'jig pas skad
cig tu zhes bya ba la sogs pa ste, rgyu la mi ltos pa'i phyir ro,
,glog ces bya ba ni ha cang myur ba'i phyir ro, ,la la

na re da ltar dang ma 'ongs pa'i phung po ni glog dang sprin lta
bu yin la 'das pa'i dngos po dag ni rmi lam la sogs pa lta bu
ste, thams cad kyang mi rtag par bstan pa yin no zhes kyang zer
ro, ,la la na re skye ba mi rtag par bstan pa'i phyir gzugs
brnyan dang, brag ca lta bur bshad la,

gnas pa mi rtag pa ni sprin lta bu'o, ,'chi ba mi rtag pa ni glog
lta bu ste, de ltar sprin thams cad kyang mi rtag pa zhes zer ro,
,de ltar phung po la sogs pa'i nyes dmigs spang bar bshad nas, da
ni gang zag tu lta ba spang ba'i phyir ro, ,der gtogs pa'i nyes
dmigs kyi mtshan

@267b nyid bstan pa ni, rkyen sna tshogs las 'byung ba zhes bya ba
la sogs pa ste, rkyen sna tshogs pa ni mi shes pa dang, las dang
sred pa'i rang bzhin no, ,bdag po zhes bya ba ni byed pa po ste,
dbang phyug la sogs pa'o, ,de dag btsal na mi rnyed pas na med
pa'o, ,de'i phyir

phung po 'dod rgyal dus dang rang bzhin dang, ,ngo bo nyid las ma
yin rgyu med yin, ,dbang phyug de yi rgyu min de lta bas, ,mi
shes las dang srid las byung rig mdzod, ,ces slob dpon nyid kyis
gsungs so, ,sa dang 'dra ba ni, sra ba'i mtshan nyid do, ,byed pa
ni las te dbang phyug

la sogs pas ma byas pa ste snga ma bzhin no, ,chu dang 'dra ba ni
gsher ba'i mtshan nyid do, ,bdag med ces bya ba ni rtag pa la sogs
pa med pa'o, ,me dang 'dra ba ni tsha zhing sreg pa'i mtshan nyid
do, ,srog med pa ni drod de me yin pa'i phyir ro, ,rlung dang
'dra ba ni yang ba dang g-yo ba'i mtshan nyid

do; ,gang zag med pa ni skye zhing 'jig pa'i mtshan nyid ni las
dang nyon mongs pa'i dbang yin pa'i phyir ro, ,nam mkha' dang
'dra ba ni rang bzhin med pa'i phyir te, rig pas btsal na mi
rnyed pas so, ,de lta bas na 'byung ba chen po rnams kyi gnas
zhes bya ste, yang dag pa ma yin pa dag ni de kho

na nyid du brdzun pa'i phyir ro, ,ji ltar zhe na, lus ni sa la
sogs pa rgyu rkyen tshogs pa las skyes pa yin pas gnas zhes bya
la, de dag kyang rgyu gcig gis 'bras bu du ma mi byed la, rgyu
gcig gis 'bras bu gcig kyang mi byed pa'i phyir dang, rgyu du mas
'bras bu du ma mi byed la, rgyu du

mas 'bras bu gcig kyang mi byed pa'i phyir la, 'on kyang ma
brtags pa'i mtshan nyid du rgyu dang 'bras bu yang dmigs pas yang
dag pa ma yin pa'o, ,phung po lnga ni bdag dang bdag gir 'dzin
pa'i gzhi ste, de yang rnam par shes pa la ni bdag tu 'dzin pa la
phung po lhag ma la ni bdag gir 'dzin

pas na bdag dang bdag gi'o, ,de dag kyang gcig dang du ma'i rang
bzhin dang bral ba med pas te stong pa'o, ,cis stong zhe na, la
la dag ni bdag ces bya ba dngos por grub par 'dod de, de dag
kyang ci bdag ces bya ba phung po'i ngo bo nyid dam de las ma
gtogs pa zhig tu yod grangs na, phyogs

@268a *, ,dang po ltar na phung po dag ni mi rtag la du ma'i ngor
snang ba'i phyir dang, bdag ces bya ba ni rtag pa dang gcig pur
brtags pa'i phyir ro, ,phyogs gnyis pa ltar na, phung po las ma
gtogs pa'i bdag ni snang du rung ba las mi dmigs pa'i phyir dang,
bdag gi ngo bor 'dod pa'i

phyir mi rung ba nyid do, ,la la dag ni rdul phra rab 'byung ba
la sogs pa'i ngo bor gnas so zhes 'dod do, ,de dag kyang cha shas
dang bcas pa la sogs pa'i skyon du 'gyur ba'i phyir, gang yang mi
rung ba'o, ,ha cang spros pas chog nas da ni dkyus ma nyid brjod
par bya ste, bems po zhes bya ba ni rtogs pa dang bral

ba'o; ,da ni dpe ni rtsva la sogs pa'o, ,'o na ci'i phyir gzugs
kyi phung po 'grub ce na, rnam par shes pa la brten pa'i rlung gi
byed pas na 'khrul 'khor dang ldan par 'byung ba'o, ,'o na bems
po ma yin no zhe na, tshor ba med pas te nyams su ma myong ba'i
phyir ro, ,'byung ba zhes bya ba ni skye gnas

nas rlung gis 'phen zhes bya ba'i don to, ,de'i dngos po gang zhe
na, rnag dang mi gtsang ba bsags pa zhes bya ba ste, khu ba dang
khrag las mchi gu'i rnam pa lta bur 'gyur ro, ,snying po med pas
na gsog go, ,gnas pa'i 'du byed kyis kyang dgod pas na rtag tu
byug pa la sogs pa'o, ,gang las

she na; nad ces smos te, rlung dang mkhris pa dang bad kan dang,
'dus pa las gyur pa'i nad brgya rtsa gcig pa bzhi ni bzhi brgya
rtsa bzhi'o, ,gtse ba ni gnyen po'o, ,rga ba ni 'byung ba yongs
su smin pa'o, ,zil gyis non pa ni rtag tu nyen pa'o, ,'chi ba ni
rnam par shes pas lus yongs su

btang ba'o, ,de la rtsva'i rkyal pa lta bu yin pas na gsob bo,
,khron pa rnying pa'o, ,de ltar na skye ba dang gnas pa dang, na
ba dang 'chi ba'i ngo bo nyid pas nyes dmigs sna tshogs pa bshad
nas da ni mdor bsdus te bshad pa ni, phung po dang zhes bya ba la
sogs pa ste, phung po lnga ni gshed ma lta

bu ste; 'dir zag pa med pa'i phung po lnga las logs shig tu bstan
pa'i phyir gshed ma lta bu zhes smos pa yin no, ,khams rnams ni
dug drag po zhes smos te, sprul gdug pa lta bu'o, ,skye mched
rnams ni grong stong pa lta bu zhes smos te, 'di dag gis ni nyes
dmigs mtshon pa yin no, ,

@268b phung po la sogs pa la yon tan du blta ba ni log par sgrub
pa yin pas mi rtag pa la sogs pa'i mtshan nyid du bshad nas, da ni
nyes dmigs rtogs nas de spang bar bya ba'i phyir gdams pa ni,
khyed kyis de lta bu'i lus de la sun pa dang zhes bya ba la sogs
pa gsungs te, sun pa ni dmus byung bar

bya'o; ,skyo ba bskyed pa ni spang bar bya'o, ,ji ltar zhe na,
sngar bshad pa ltar goms par byas la nyes dmigs rtogs par 'gyur
ro, ,rtogs na spong bar 'gyur ro, ,'o na thob par bya ba gang yin
zhe na, de bzhin gshegs pa'i sku la mos pa bskyed par bya'o zhes
gsungs te, 'bras bu thob par bya ba

yin pa'i phyir ro, ,sku ni rnam pa gnyis te, gzugs kyi sku dang,
chos kyi sku'o, ,de la gtso bo yin pa'i phyir chos kyi sku smos
te, lung las kyang, ,gang zhig nga la gzugs su mthong, ,gang zhig
nga la sgrar shes pa, ,log par spong bas zhugs pa ste, ,skye bo
des ni nga mi mthong, ,sangs rgyas

rnams ni chos kyi sku, ,'dren pa rnams ni chos nyid lta, ,chos
nyid shes par bya min par, ,des ni yang dag shes mi nus, ,zhes
gsungs pa dang, yang dge slong dag de bzhin gshegs pa ni chos kyi
skur yongs su rdzogs par ltos la 'jig tshogs la skur ma 'dzin cig
ces gsungs pa'i phyir ro, ,

de ci'i phyir zhe na, chos kyi sku ni sngar bshad pa ltar khyab
pa dang rtag pa'i phyir la, gzugs kyi sku ni kun rdzob yin pas de
med pa'i phyir ro, ,rkyen las skyes pa rang gi dngos ma skyes,
,rgyal ba rnams kyi sku ni chos kyi sku, ,chos nyid nam mkha' lta
bur rtag gnas zhes, ,bstan pas chos skyong 'od

zer 'grub par 'gyur, ,zhes gsungs la, dge slong dag mtshan bzang
po dang dpe byad kyi ngo bor de bzhin gshegs pa lta ba ni, 'khor
los sgyur ba'i rgyal po yang de bzhin gshegs par 'gyur ro zhes
gsungs pa'i phyir dang, yang bdag ni ring bsrel pas shes rab kyi
pha rol tu phyin pa nyid len

to zhes gsungs pa'i phyir ro, ,de bzhin du de bzhin gshegs pa
dgra bcom pa yang dag par rdzogs pa'i sangs rgyas mtshan sum cu
rtsa gnyis su yid la mi byed, dpe byad bzang po brgyad cur yid la
mi byed de, dran pa med cing yid la byed pa med pa ni, sangs
rgyas rjes su dran pa bla na med pa zhes bya'o

@269a *, ,zhes gsungs pas na chos kyi sku ni thob par bya ba yin
pa'i phyir ro, ,de thob pa'i thabs lam gyi bden pa gang zhe na,
bsod nams las skyes pa zhes bya ba la sogs pa gsungs te, tshogs
gnyis kyi 'bras bu yin pa'i phyir la bar gyi tshig mi mngon par
byas pas bsod nams

las skyes pa'o zhes sbrel te, de lta ma yin na, bsod nams ye shes
las byung ba'i, ,dam pa gnyis ni thob par shog, ,ces slob dpon
nyid kyi lung yang ji ltar grang, la la na re yon tan gyi mtshan
nyid tsam la chos kyi skur bshad pas bsod nams las skyes zhes
bya'o zhes kyang zer ro, ,la la

ni de lta na ni rgyu ni ma tshang ba'i phyir te, yon tan gyi sku
la chos kyi skur bshad na, ye shes kyi cha la bsod nams su ci'i
phyir mi 'dogs, 'dogs na ni 'dod pa kho na yin la ma yin na ni
rgyu ma tshang bar 'gyur ro zhes kyang zer ro, ,bsod nams nyid
gang zhe na, sbyin pa las skyes pa zhes bya ba la sogs

pa gsungs te, sbyin pa ni gtong ba dang, gtong ba chen po dang,
shin tu gtong ba'i ngo bo nyid de, sngar bshad pa'i phung po
yongs su dag pa gang yin pa ni, tshul khrims la sogs pa ste, tshul
khrims ni sdom pa'i tshul khrims la sogs pa'o, ,ting nge 'dzin ni
sgyu ma lta bu la sogs pa'o, ,shes rab

ni mkhyen pa ste, gsum char yang zag pa med pa la bya'o, ,rnam
par grol ba ni mthong bas spang bar bya ba la sogs pa'i sgrib pa
thams cad spangs pa'o, ,rnam par grol ba'i ye shes mthong ba ni
khyad par can gyi ye shes mngon sum du byas pa'o, ,byams pa la
sogs pa bzhi ni tshad med pa'o, ,sbyin pa la sogs

pa ni pha rol tu phyin pa bcu ste, dul ba ni nyon mongs pa 'dul
ba'o, ,yang dag par sdom pa ni zag pa sdom par byed pa'o, ,dge ba
bcu ni srog gcod pa spong ba la sogs pa ste tshul khrims kyi rab
tu dbye ba'o, ,sdug bsngal las ji mi snyam pa la sogs pa rnam pa
gsum ni bzod pa'o, ,gzhan la mi

'tshe ba ni nges pa ste, 'di gnyis ni bzod pa'i rab tu dbye ba'o,
,rgyun mi gcod pas na brtson 'grus so, ,brtson pa mi 'dor bas na
brtan pa'o, ,sems rab tu 'dzin pa'i phyir yang brtan pa ste, 'di
gsum ni spro ba'i khyad par ro, ,bsam gtan ni bsam gtan dang po
la sogs pa'o, ,rnam

@269b par thar pa ni gzugs can gzugs rnams la lta ba la sogs pa
brgyad do, ,ting nge 'dzin ni dpa' bar 'gro ba la sogs pa rnams
so, ,snyoms par 'jug pa ni bsam gtan bzhi dang, gzugs med pa'i
snyoms par 'jug pa bzhi dang, 'gog pa'i snyoms par 'jug pa'o,
,'di bzhi ni ting nge 'dzin gyi rab tu dbye ba

yin no, ,thos pa ni yid kyi rnam par shes pa la den snang ba'i
mig gi yul can no, ,shes rab ni chos rab tu rnam par 'byed pa'o,
,thabs ni thabs la mkhas pa'i yongs su 'dzin pa'o, ,'dis ni smon
lam dang, stobs dang, ye shes kyang bsdus par rig par bya ste,
'di gsum ni shes rab kyi rab tu dbye

ba ste; pha rol tu phyin pa drug po de dag kyang lam gang du sgom
zhe na, byang chub kyi phyogs kyi chos sum cu rtsa bdun zhes smos
te, dran pa nye bar gzhag pa bzhi la sogs pa lam bzhi'i ngo bo
nyid du sgom mo, ,dran pa nye bar gzhag pa la sogs pa de dag ji
ltar bsgom zhe na, zhi gnas dang lhag mthong zhes

gsungs te, zhi gnas ni sems rtse gcig pa'o, ,lhag mthong ni so
sor rtog pa'o, ,lam lnga pa mi slob pa'i lam la ni stobs bcu zhes
smos te, gnas dang gnas ma yin pa mkhyen pa la sogs pa bcu'o, ,mi
'jigs pa ni nyon mongs pa spangs pa zhal gyis bzhes pa la sogs pa
bzhi la klan ka'i

rgol ba chos dang mthun pa med pa bzhi'o, ,ma 'dres pa bco brgyad
ni, spyod pa ma 'dres pa dang, rtog pa ma 'dres pa dang, phrin
las dang ye shes kyi ma 'dres pa ste, 'khrul pa mi mnga' ba la
sogs pa bco brgyad do, ,pha rol tu phyin pa thams cad ni dad pa'i
stobs su bshad pa'i yon tan thams

cad kyi mthar phyin pa'o, ,mngon par shes pa ni rdzu 'phrul la
sogs pa rnam pa drug shes pa'o, ,rig pa ni rnam pa gsum shes
pa'o, ,mi dge ba ni sdug bsngal rnam pa gsum mo, ,spong ba ni kun
'byung ngo, ,dge ba ni 'gog pa'i ngo bo'o, ,sdud pa ni lam mo,
,bden pa ni bsod nams

kyi tshogs so, ,yang dag pa ni ye shes kyi tshogs so, ,bag yod pa
ni yon tan de dag 'grub pa'i rgyu'i dbang du byas pa'o, ,de ltar
rgyas par bshad nas mdor bsdu na, dge ba'i las tshad med pa zhes
bya ste, dngos po dang dus so, ,de la dngos po ni, bsod nams dang
ye shes kyi tshogs mtha' dag go, ,

@270a *, ,dus ni bskal pa grangs med pa gsum mo, ,de ltar na
dngos po dang dus tshad med pas tshad med pa'o, ,rnam grangs gzhan
yang sngar bshad pa'i lam rnam pa bzhi'i ngo bor phyogs kyi chos
rnams sgom par byed pa na, lam gang dang gang la gtsor byed can
tshogs kyis la mi dge ba'i chos thams

cad spong ba zhes bya ste, ldog pa'i tshul khrims gtsor bsgom mo,
,sbyor ba'i lam la dge ba sdud pa zhes bya ste, 'jug pa'i tshul
khrims so, ,mthong ba'i lam la bden pa las skyes pa zhes bya ste,
ye shes bcu drug la dmigs pa'i phyir ro, ,bsgom pa'i lam la yang
dag pa nyid las skyes pa zhes bya ba ste,

yang dag pa ni phyin ci ma log pa'i chos nyid do, ,nyid ces bya
ba ni ji ltar mthong ba'i don de nyid goms par byed pa'i phyir
ro, ,bag yod pa zhes bya ba ni chos de dag thams cad kyi rtsa ba
yin pa'i phyir mtha' dag par sbyar bar bya'o, ,dge ba'i las tshad
med pa zhes bya ba ni, bsod nams brgya las skyes pa'o zhes bya'o,,

de ltar na sku rnam pa gnyis ni, tshogs rnam pa gnyis las skyes so
zhes 'dod do, ,'o na lam gyi chos ni 'phags pa'i lam yan lag
brgyad pa'o zhes 'byung ba ma yin nam, bden mod kyi 'gal ba ni
med de der ni gtso bo smos te, 'dir ni lam mtha' dag gtsor gzung
ba yin no, ,de ltar bden pa

bzhi shes par bya ba ni log par sgrub pa spangs par 'gyur ro, ,de
ltar khyim pa rnams kyi sgrub pa spyir bshad nas, da ni dbang
phyug gi gnas rnyed pa rnams kyi sgrub pa bye brag tu bshad par
bya'o, ,de la yang dag pa'i sgrub pa bstan pa'i phyir, ,dbang
phyug gi gnas rnyed na yang zhes gsungs te, log par sgrub pa ni

mi dge ba la sogs pa 'og nas 'byung ba rnams so, ,yang dag pa'i
sgrub pa ni tshul rnam pa brgyad la sogs pa'o, ,de nyid bstan pa
ni skye dgu bskyang ba la brtson pa'i chos kyi rgyal po zhes bya
ba la sogs pa gsungs te, skye dgu ni res su gtogs pa'o, ,bskyang
ba ni chos kyis bskyang bar bya ba'o, ,chos kyi rgyal po

zhes bya ba ni chos dang mthun par byed pa mtha' dag go, ,la la
ni chos kyi rgyal po zhes bod pa ste, gang phyir bzod dang mi
bzod pa, ,shes par dga' bas rgyal po ni, ,chos min rigs pas min
spyod kyang, ,rjes su 'tsho bas phal cher bstod, ,ces bya bas rab
snang gtum po la ngor bstod pa bzhin no zhes zer

@270b ro; ,de ni ma yin te, gcer bu bden smra ba ni ngor bstod
pa'i kha gsag can yang ma yin te, mdo 'di nyid las rgyal po chen
po khyod ni gtum po'o khyod ni khro bo'o zhes ngor ldog pa'i
phyir dang, bde ba'i tshig ni gong gi 'brel ba'i sgras drangs
kyang mi 'thad pa'i phyir ro, ,brgyad ces smos pa ni bye ba'i ngo
bo bsdus

pa'i phyir te, zhib tu ni rnam pa'i rab tu dbye ba mtha' yas pa'i
phyir ro, ,de yang gang zhe na, gzhan la ltos pa'i dbang du byas
pa dang, rang la ltos pa'i dbang du byas pa'o, ,gzhan la ltos pa
ni rnam pa gsum ste, sems can sdug bsngal la spyod pa dang, bde
ba la gnas pa dang, rjes su

'brel pa'i dbang du byas pa'o, ,sdug bsngal la spyod pa ni rnam
pa gnyis te, rgyu la zhugs pa dang, sdug bsngal dngos la spyod
pa'i dbang du byas pa'o, ,sdug bsngal gyi rgyu la zhugs pa ni
rnam pa gnyis te, bag med pa dang log par sgrub pa'o, ,de la bag
med pa'i dbang du byas nas, ris su gtogs

pa la bu'i 'du shes so zhes bya'o, ,log par sgrub pa'i dbang du
byas nas nad pa'i 'du shes zhes bya'o, ,sdug bsngal dngos la
spyod pa'i dbang du byas nas snying rje'i 'du shes zhes bya'o,
,bde ba la gnas pa'i dbang du byas nas dga' ba'i 'du shes zhes
bya'o, ,rjes su 'brel pa rnam pa gnyis

te; 'khon pas rjes su 'brel pa dang, mdza' bas rjes su 'brel
pa'o, ,de la 'khon pas rjes su 'brel pa'i dbang du byas nas, de'i
gzhi la nyes par lta ba'i 'du shes zhes bya'o, ,mdza' bas rjes su
'brel pa'i dbang du byas nas, rjes su srung ba'i 'du shes zhes
bya'o, ,rang la ltos pa'i

rnam pa gnyis te, longs spyod kyi dbang du byas pa dang, bdag gi
dbang du byas pa'o, ,de la longs spyod kyi dbang du byas pa ni,
sman gyi 'du shes zhes bya'o, ,bdag gi dbang du byas pa ni bdag
med pa'i 'du shes zhes byas so, ,de ltar dbye ba bstan nas, gsal
ba'i dbye ba bstan pa ni, rgyal

po chen po zhes bya ba la sogs pa ste, rgyal po chen po zhes bya
ba ni bde ba'i mnyes pa'i tshig go, ,ris ni 'khor du gyur ba'o,
,mi srun pa ni 'khor du gyur pa bag med pa'o, ,bag med pa ni rnam
pa gnyis te, sdig pa spyod pa dang, so tshis mi shes pa'o, ,tshar
gcad pa ni rnam pa bzhi ste, bzhams te bsgo ba dang, 'khyig

@271a *, ,cing sdod pa dang, tshogs su sma dbab pa dang, bskrad
pa'i las bya ba'o, ,bskrad pa ni rnam pa gnyis te, re zhig pa dag
gtan du ba'o, ,snying rje'i bsam pa mi gtong ba ni, thams cad du
rang gi nyon mongs pa las srung ba'o, ,nad pa'i 'du shes ni ji
skad du, rtag tu nyes pas rang dbang med par byas sems kyis,
,skye

bo rnams la blo ldan nyes par mi 'dzin te, ,mi 'dod bzhin du log
par sgrub par 'gyur ro zhes, ,skye bo dag la snying rje rnam par
'phel phyir ro, ,zhes gsungs pa lta bu'o, ,mi khro ba ni byams pa
bsgom pa'o, ,'gyod pa spong ba ni nyes pa spong bar byed pa'o,
,sdug bsngal ni rnam pa brgyad cu dag la ci rigs par

sdug bsngal ba'o, ,snying rje ni bsal bar 'dod pa'o, ,gnod pa
spong ba ni de nyid de'i snying rje'o, ,phan pa sgrub pa ni byams
pa'o, ,bde ba la gnas pa ni rnam pa gsum ste, dman pa dang, mnyam
pa dang, mchog tu gyur pa'o, ,de la dman pa dang, mnyam pa'i gang
zag gi dbang du byas nas brnab sems

mi bskyed pa'o, ,mchog gi dbang du byas nas phrag dog med pa'o,
,mi mdza' ba ni 'khon pa rjes su 'brel pa'o, ,gzhi ni sems la
bya'o, ,mdza' ba ni mthun pa nyid do, ,brtan pa ni mi g-yo ba'o,
,de lta bas na zhe sdang ba dang chags pa'i sems spong ba ste,
'di gnyis ni btang snyoms su bshad

pa yin no, ,de ltar na snying rje dang, byams pa dang, dga' ba
dang, btang snyoms te tshad med pa bzhi ni gzhan don sgrub pa'i
thabs su bstan pa yin te, ci'i phyir zhe na, gnod sems la sogs pa
dang ldan na, sems can yongs su spong bar byed pa'i phyir ro,
,longs spyod ni rnam pa gnyis te, lus

la brten pa dang, longs spyod la brten pa'o, ,de la lus la brten
pa'i dbang du byas nas 'dod pa log par mi spyod pa zhes bya ste,
rang gi chung mas chog shes pa'o, ,longs spyod la brten pa'i
dbang du byas nas, ma chags par yongs su spyod pa zhes gsungs te,
chags pa ni zhen pa'o, ,des na

'phags pa nyid kyis kyang, kha zas sman dang 'dra bar rig pa yis,
,chags dang zhe sdang med par brten bgyis te, ,rgyags pa'i phyir
dang snyems pa'i phyir ma lags, ,'tshag phyir ma lags lus gnas
'ba' zhig phyir, ,zhes gsungs so, ,bdag gi dbang du byas pa ni
skyes bu dam pa bsten pa

@271b dang; dam pa'i chos nyan pa dang, tshul bzhin yid la byed
pa'o, ,de la skyes bu dam pa la brten pa'i dbang du byas nas
drung du 'gro ba smos so, ,dam pa'i chos nyan pa'i dbang du byas
nas chos don du gnyer ba smos so, ,tshul bzhin yid la byed pa'i
dbang du byas nas, rjes su mthun pa'i chos sgrub

pa smos te, chos ni mya ngan las 'das pa'o, ,rjes su mthun pa'i
chos ni thar ba dang rjes su mthun pa'o, ,la la na re chos ni
mthong ba'i lam ste, de dang rjes su mthun pa ni sbyor ba'i lam
mo zhes zer ro, ,de la 'dod pas log par g-yem pa spong ba ni, lus
phun sum tshogs pa'i rgyu yin no, ,

longs spyod la ma chags par spyod pa ni, longs spyod phun sum
tshogs pa'i rgyu ste, 'di gnyis ni mtho ris thob par byed pa'i
thabs so, ,skyes bu dam pa la brten pa la sogs pa ni thar pa'i
rgyu ste, de ltar na mtho ris dang byang grol dag ni rang gi phan
pa yin te, de ltar na rang don dang gzhan don gnyis

las bsgrub par bya ba gzhan med la, 'di dag gi thabs kyang 'di
dag gis bstan pas na brgyad ces bstan to, ,'o na bde ba gang yin
pa bstan dgos so zhe na, phan pa'i spyod pa la zhugs pa dag ni
bde ba zhar la 'ong bas logs shig tu bstan mi dgos pa ni, 'du
shes brgyad po de dag la gnas

pa la ni zhes smos so, ,ldog pa'i sgo nas bstan pa ni, chos dang
mi ldan pas zhes bya ba la sogs pa ste, g-yo ni bslu ba'i sems
so, ,'dun pa ni yo byad 'dod pa'o, ,la la na re rgyal po'i ngor
byas pas na brgyad du bstan te, ci'i phyir zhe na, rab snang gtum
po la sogs pa ni rnam par 'tshe ba la sogs

pa'i skyon brgyad ha cang shas che ba'i phyir ro, ,de'i gnyen po
glang po che'i lta stangs kyis bstan to zhes kyang zer ro, ,la la
ni bya ba'i mchog bsdus pa yin zhes kyang zer ro, ,la la ni 'khor
der tshogs kyi bsam pas bstan to zhes kyang 'dod do, ,de ltar bden
pa po'i le'u las kyang yang dag pa'i sgrub pa

bstan nas, da ni yid gnyis yang dag par sems pa'i sgrub pa bstan
pa'i phyir chos bzhi dang ldan na zhes smos te, rang dang gzhan
gyi don 'grub pa'i sbyor ba spyir bstan nas, rang ma dul bas
gzhan 'dul bar mi 'gyur ba'i phyir, rang gi don 'thob pa'i thabs
bye brag tu bstan pa'i phyir, chos

@272a *, ,bzhi zhes smos so, ,rang gi don ni rnam pa gnyis te,
phan pa dang, bde ba'o, ,phan pa ni rnam pa gnyis te, gtan du ba
dang, gtan du ba ma yin pa'o, ,de ltar na bstan pa phan pa gtan
du ba ma yin pa ni, re zhig pa ste lha dang mi thob pa'o, ,de'i
dbang du byas nas log par mi ltung

ba zhes gsungs te, log pa ni sems can dmyal ba la sogs pa'o, ,mi
ltung ba ni de dag yongs su spong ba'o, ,de lta bu'i lus la brten
nas phan pa gtan du ba grub pas de bstan pa ni, myur du mnyes par
byed pa gsungs te, mnyes par byed pa ni sangs rgyas mthong ba'o,
,sangs rgyas mthong ba

tsam gyis phan pa gtan du bar ji ltar 'gyur, rgyal po ma skyes
dgras rtse mo thob pa yin yang mtshams med pa la zhugs pa lta bu'o
zhe na, chos can zhes smos te bzod pa myur du thob bo zhes bya
ba'i tshig gi lhag ma'o, ,de'i phyir phan pa gtan du ba nyid du
'gyur te, bzod pa thob nas ngan song du mi

ltung ba'i phyir ro, ,bde ba'i dbang du byas nas, longs spyod
chen po yang yongs su 'dzin to zhes gsungs te, phun sum tshogs pa
ni, ma lus pa mtha' dag pa'o, ,ma 'ongs pa'i phan par 'gyur ba
tshe 'di'i bde ba ji ltar gzhag ,gal te tshe 'di nyid du 'dod do
zhe na, mnyes par byed cing zhes

bya ba'i sgra'i 'brel pa ji ltar grang zhe na, rtsa ba'i 'brel
pas sdebs pa'i phyir mnyes par byed cing zhes 'og ma nyid du
bstan kyang hva zhes bya ba bde ba'i brda can du byas nas tshe
'di'i bde bar 'gyur bar mngon no, ,'ang zhes bya ba bsdu ba'i
tshig ni he'i byed par snang gi ,bsdu ba'i tshig tu mi 'gyur ba'i

yang phyir ro, ,de lta ma yin na rgyu 'bras bu dag gi zlog pa ji
ltar 'thad, mngon pa'i mdzod las, rgyu sngar yod par bstan pa'ang
bsam pa dman pa la dgongs pa'i phyir ro, ,theg pa chen po la rgyu
'bras nges pa med par bstan pas nyes pa med do, ,mngon par zhen
pa bzlog par zad kyi 'dir ni nges

pa can kho nar 'dod do, ,de lta ma yin na 'bras bu dag ji ltar
thob par 'gyur, 'bras bu 'dod pa rgyu la nan tan byas na thob kyi
'bras bu la ji ltar gzhan du 'bad, ha cang spros pas chog go,
,'bras bu thob pa'i rgyu nyid gang zhe na, de bstan pa'i phyir,
bstan pa bsrung ba'i slad du gnas pa yin zhes bya

@272b ba la sogs pa gsungs te, bstan pa ni dam pa'i chos la
bya'o, ,srung ba ni yongs su 'dzin pa'o, ,'dzin pa'i tshul ni rnam
pa bzhi ste, sgrub pa dang ldan pas 'dzin pa dang, rigs pa dang
ldan pas 'dzin pa dang, dbang phyug dang ldan pas 'dzin pa dang,
rnal 'byor dang ldan pas 'dzin pa'o, ,sgrub

pa dang ldan pas 'dzin pa ni, thos pa dang, bsam pa dang, sgom pa
la rab tu sbyor ba'o, ,rigs pa ni rnam pa mang ste, mngon sum
dang rjes su dpag pas de dag gis ji ltar 'dzin ce na, mngon sum
dang rjes su dpag pa la brten nas chos mi mthun par smra ba'i
phyi rol gyi mu stegs kun du rgyu la

sogs pa dag gis, rtag par 'dzin pa la sogs pa'i grub pa'i mtha'
ngan pa rnam par 'joms shing, yang dag pa'i lta ba la 'god pa
dang, yid ches pa'i lung la brten nas, nang gi mu stegs kha cig
brjed du med pa'i gang zag tu lta ba la sogs pa log pa'i grub
pa'i mtha' la zhen pa rnams de las

bzlog cing, yang dag pa'i lta ba la 'god pa dag ni, reg pa dang
ldan pas chos yongs su 'dzin pa yin no, ,dbang phyug dang ldan
pas ji ltar 'dzin ce na, kha cig rgyal po dbang phyug gi che ba
nyid thob par 'gyur ba'i tshe, de'i 'khor du dge sbyong dang bram
ze gang yang rung, yang la la zhig chen po yongs

su spangs shing bor, de btang nas nag po bstan pa'i chos ston
cing 'dul ba la 'god pas dam pa'i chos nub par byed pa mthong na,
kye ma sems can 'di dag ni log pa'i lam du zhugs shing, gzhan
yang de'i rjes su 'khrid par byed pa la phan pa dang bde ba
'byung ba'i rgyu yang nub par byed pas, ma la bdag

ni ngan song du lhung yang bla'i, 'di dag ni de lta ma yin no
snyam nas snying rje'i bsam pas de dag srog dang bral ba'i bar du
byed cing, des chos yun ring du gnas pa ni dbang phyug dang ldan
pas yongs su 'dzin pa'o, ,rnal 'byor dang ldan pas 'dzin pa gang
zhe na, 'ga' zhig bsam gtan gyi mthu phul du byung zhing

ting nge 'dzin la dbang thob par 'gyur bas, sngar bshad pa lta
bu'i gang zag la rdzu 'phrul ston cing, skrag pa'am 'dun par byed
pas dam pa'i chos yun ring du gnas par byed pa ni rnal 'byor dang
ldan pas dam pa'i chos yongs su 'dzin pa'o, ,don gyi skabs 'dir
ni sgrub pas 'dzin pa'i phyogs

@273a *, ,gcig bstan to, ,gnyis pa ni sdig pa mi dge ba'i chos la
smod pa zhes bya ste, kun rdzob la skur pa mi 'debs pa'i phyir
ro, ,gsum pa ni stong pa nyid dang zhes bya ba la sogs pa ste,
bzhi pa ni bla na med pa yang dag par rdzogs pa'i byang chub tu
sems bskyed pa zhes gsungs

te; byang chub kyi sems ni kun rdzob dang don dam pa'o, ,des na
chos yongs su 'dzin pa ni phan pa dang bde ba'i rgyu yin no zhes
bshad par bya'o, ,don 'grub pa'i thabs thams cad kyang phan tshun
du 'dra ba ma yin no zhe na, bden mod kyi 'dir sngar brjod pa'i
rjes su mthun pa'i chos sgrub par bshad pa de

nyid ni rgyas par byas pa yin pas don thob pa gtso bo zhes bshad
par bya'o, ,de ltar yang dag par sgrub par bshad nas da ni log
par sgrub pa bstan pa'i phyir re zhig mtshams sbyar ba ni mi dge
ba yongs su spang bar bya ba gang zhe na zhes smos te, sngar
bshad pa de'i mi mthun pa'i phyogs nyid mi dge ba yin

pa na yin nam, de las lhag pa ci zhig yod ces rgol ba ni gang zhe
na zhes bya'o, ,lan ni der ma zad kyi rtsa ba'i ltung ba dag
kyang yin no zhes bstan pa ni nyi ma'i snying po'i le'u las
'byung ba zhes pa la sogs pa gsungs so, ,de la rtsa ba'i ltung ba
ni 'dir rnam pa bzhi ste, rgyal po'i rtsa ba'i ltung ba dang,

blon po'i rtsa ba'i ltung ba dang, nyan thos kyi rtsa ba'i ltung
ba dang, byang chub sems dpa' las dang po ba'i rtsa ba'i ltung
ba'o, ,de la nyan thos kyi rtsa ba'i ltung ba ni rnam pa lnga
ste, srog gcod pa dang, ma byin par len pa nas mtshams med pa'i
las kyi bar du'o, ,byang chub sems dpa'i rtsa ba'i ltung ba ni

rnam pa brgyad de, yongs su ma smin pa'i gang zag la stong pa
nyid brjod pa la sogs pa'o, ,de la nyan thos kyi rtsa ba'i ltung
ba dag ni gong ma dang 'brel pa'o, ,byang chub sems dpa'i rtsa
ba'i ltung ba dag ni 'og ma dang 'brel pa'o, ,de la nyan thos kyi
sa dang 'brel pa dag ni nyan thos kyi sa rnams su rig

par bya'o, ,byang chub sems dpa'i rtsa ba'i ltung ba brjod par
bya ste, 'phags pa klu sgrub nyid kyis ni byang chub dpa' las
dang po pa'i rtsa ba'i ltung ba ni bcu gnyis su bzhed de gang zhe
na, 'phags pa nam mkha'i snying po'i mdo las rtsa ba'i ltung ba
rnam pa brgyad dang, thun mong bar gyur pa bzhi'o, ,de la las kyi

@273b sbyor ba dang, dngos gzhi dang, mjug yongs su rdzogs pa las
pham pa'i ltung ba rnam par gzhag go, ,la la na re 'phags pa klu
sgrub nyid kyis ni sngar bstan pa brgyad dang, de'i steng du ser
snas slong ba la sbyin par mi byed pa dang, chos ma yin pa chos
su brjod pa dang, byang chub kyi sems yongs su

spong ba ste, bco lnga po ni byang chub sems dpa'i rtsa ba'i
ltung ba rnam par gzhag go zhe'o, ,la la na re 'phags pa thogs
med dang rjes su mthun par gzhag go zhes zer ro, ,'phags pa thogs
med zhabs kyis ni byang chub sems dpa'i sa la rtsa ba'i ltung ba
rnam pa brgyad du gsal bar gzhag pa na'o, ,'dir

rgyal po la sogs pa'i rtsa ba'i ltung ba ci'i phyir bstan, gal te
sdom pa dang 'brel pas so zhe na, de dag las ji ltar nges kyi
gzhan la ma yin, ma yin na ni rtsa ba'i ltung bar ji ltar gzhag
,nyes pa ming de 'dir ni dge ba'i rtsa ba chad pa la dgongs pa
dang, 'byung ba nye bas rtsa ba'i ltung ba dang, rgyal

po la sogs pa las gzhag go, ,de lta bas na dge ba'i rtsa ba sngon
bskyed pa thams cad chud gsan par 'gyur zhes 'byung ba dang, yang
log par lta ba dang grong 'joms pa dag so sor bstan pas 'byung ba
nye bar gsal ba nyid do, ,gang ltar yang zad mod sdom pa'i rtsa
bar ltung bar gzhag go, ,ma yin

te; rtsa ba'i ltung ba dag ni sdom pa gcod par byed pa'i phyir
la, 'di dag sdom pa can las na kha na ma tho ba chen por 'gyur du
zin kyang, sdom pa gcod par byed par mi 'gyur bas rtsa ba'i ltung
bar gzhag par mi bya'o, ,ma byin par len pa dang srog gcod pa dag
gis kyang ma yin nam zhe na, ma yin te,

de ni 'dod pa nyid yin yang tshul khrims 'chal pa la zhe sdang ba
dang, chos spong ba dang, log par lta ba dag ji ltar gzhag par
bya, bar du gcod pa'i chos dang, mi dge ba bcu'i gnod pa zhes
ming du bstan pa las na rtsa ba'i ltung ba ma yin par mngon no,
,de lta bas na rgyal po dang blon po'i

ltung ba bstan pas na, sdom pa dang rjes su 'brel pa'i rtsa ba'i
ltung ba mtshon pa yin no, ,de dag dngos su ci'i phyir mi bstan
zhe na, so sor thar pa dang, nam mkha'i snying po'i mdo las gsal
ba'i phyir ro, ,rgyal po la sogs pa dag kyang 'dra ba ma yin nam
zhe na, de ni the tshom za ba srid pas mdo

@274a *, ,mang po nges don du byas pa'i phyir dang, khyim pa
sgrub pa yin pas de dag phyogs gcig tu bstan pa'i yang phyir ro,
,sdom pa dang rjes su 'brel pa'i yang de dang 'dra ba kho na yin
pas bstan par rigs so zhe na, de ni gong du sems bskyed pa bstan
pas de'i mi mthun pa'i chos spang bar

go ba'i phyir dang, sdom pa 'jig pa'i rgyur gsungs pa la the tshom
za ba mi srid pa'i phyir ro, ,de lta bas na dang po nyi ma'i
snying po'i mdo las 'byung ba'i rtsa ba'i ltung ba bstan pa ni,
ma 'ongs pa'i dus na zhes gsungs te, re zhig gang dang 'brel zhe
na, rgyal rigs dang zhes bya ba la sogs pa'o, ,gang

gi dang 'brel zhe na, chos kyi gnas pa'i zhes bya ba la sogs
pa'o, ,dngos po gang zhe na, khyim gyi gzhi dang zhes bya ba la
sogs pa'o, ,ji lta bur byas pas she na, rku ba pa dang zhes bya
ba la sogs pa ste, 'di dag rgyun ma chad par kun du spyod pa
dang, dga' zhing mgu la yon tan du lta ba dang, ngo

tsha dang khrel med par 'gyur ba dang, gzhan gyi gsol ba'i rjes su
ma btang ba las kha na ma tho bar rig par bya ste, 'og ma dag la
yang de bzhin du rig par bya'o, ,de la rgyun ma chad pa ni thun
tshod las 'das pa'o, ,kun du spyod pa ni, yul dang dus ma nges
pa'o, ,lhag ma ni go bar zad do, ,des 'bras

bu gang myong zhe na, gzhi dang bsam pa'i khyad par las, ,mthong
chos 'bras bu can gyi las, ,zhes bya ba'i tshul gyis mthong ba'i
chos la myong bar 'gyur ba ni, tshe 'di la zhes gsungs te, skyes
bu byed pa'i 'bras bu yin pa'i phyir ro, ,rnam par smin pa'i
'bras bu ni, mnar med pa zhes bya ba la

sogs pa'o, ,de la yi dags kyi dbang du byas nas, bskal par 'dug
pa'i tshe zad nas mya ngan dgon pa'i zhes bya ba la sogs pa'o,
,dud 'gro'i dbang du byas na, rgya mtsho chen por sha snag gu'i
lus zhes bya ba la sogs pa smos te, de la lam gyi dbus na 'dus
pas lam gol ba'o, ,mnar med

pa ni bsti ba'i gnas med pa'o, ,bskal pa zhes bya ba ni bskal pa
chen po'o, ,bar du zhes bya ba ni tshe'i mthar thug par 'gyur ro,
,'o na mnar med ni bar gyi bskal pa'o zhes 'byung ba dang 'gal lo
zhe na, de ni theg pa chung ngu'i dbang du mdzad pas 'gal ba med
do, ,lus dpag tshad brgya pa zhes bya ba ni nya'i rigs

@274b so; ,dbang gi 'bras bu ni, sangs rgyas med pa'i zhing
snyigs ma lnga can du skye zhes gsungs te, snyigs ma lnga ni sems
can gyi snyigs ma la sogs pa'o, ,rgyu mthun pa'i 'bras bu ni mig
med la mi sdug pa zhes bya'o, ,don bsdu ba ni rgyal po chen po
zhes bya ba la sogs pa'o, ,de ltar rtsa ba'i ltung ba spyir

bstan nas, da ni khyad par du brjod par bya'o, ,de'i phyir dang
po rten gyi khyad par du byas nas thun mong ma yin pa'i lung
bstan pa ni, rigs kyi bu zhes bya ba la sogs pa gsungs te, rigs
kyi gtso bo yin pas rgyal po zhes smos so, ,rigs mnyam pa las
'chos pa'i bu yin pas rgyal rigs so, ,lha

chen po la sogs pa'i dkyil 'khor du zhugs pas na spyi bo nas
dbang bskur ba'o, ,ngan song du 'gro bar byed pas na ltung ba'o,
,gtso bo yin pas na rtsa ba'o, ,ji ltar zhe na, lha dang mi'i bde
ba gnas nas ltung ste zhes smos te, ci'i phyir zhe na phas pham
zhing zhes smos te, de'i gnyen por gyur pas

zhes bya ba'i tha tshig go , ,ngan song gi rgyu dag ni mtha' yas
pa ma yin nam des rgol ba ni lnga gang zhe na, bden mod kyi 'dir
gtso bo smos pas nyes pa med ces bstan pa ni, rigs kyi bu zhes
bya ba la sogs pa'o, ,gang la brten nas bsod nams rgya chen po
skye ba ni mchod rten zhes bya ba'i don to zhes

pa kha cig zer ro, ,la la ni lha yul nas babs pa la sogs pa la
bya'o zhes 'dod do, ,rdzas ni yo byad do, ,chos ni theg pa gsum
gyi chos so, ,spong ba ni mi mkho bar byed pa ste, glegs bam 'jig
pa la sogs pa'o, ,'gog pa ni don thob pa'i bar du gcod pa'o,
,nyan thos nges

par 'byung ba ni, bden pa gtsor ston pa'o, ,rang sangs rgyas nges
par 'byung ba ni, rten cing 'brel par 'byung ba gtsor ston pa'o,
,theg pa chen pos nges par 'byung ba ni, shes rab dang snying rje
chen po gtsor ston pa'o, ,yang na gsung rab yan lag bcu gnyis
las, shin tu rgyas pa'i

mdo sde ma gtogs pa mdo sde la sogs pa ni nyan thos dang rang
sangs rgyas nges par 'byung ba'o, ,shin tu rgyas pa de ni theg pa
chen po la nges par 'byung ba'o zhes kyang kha cig 'dod do, ,dge
'dun 'dum pa 'byed pa ni 'khor lo phye ba'o, ,grong ni khyim gcig
la sogs pa'o, ,ljongs

@275a *, ,ni khyim bcu la sogs pa'o, ,grong khyer ni rig pa'i
gnas bco brgyad dang ldan pa'o, ,yul 'khor ni ris su bcad pa'o,
,spong ba la sogs pa ni snga ma bzhin no, ,yang na spong ba ni
'dor bar byed pa'o, ,'gog pa ni snga ma bzhin no, ,subs par byed
pa ni

glegs bam 'jig pa'o, ,rten gyis khyad par du byas pa bshad zin
to, ,da ni yul gyi khyad par las gyur pa'i rtsa ba'i ltung ba
thun mong ba bstan par bya ste, dang po zla ba snying po'i le'u
las dge sbyong rten gyi khyad par brjod pa ni, grogs po dag ces
gsungs te, nyams pa las rjes su sgrub pa'i

tshul bstan pa ni, grong khyer dang zhes bya ba la sogs pa gsungs
te, gal te tshul khrims 'chal pa la spyod pa zhig na, rgyal po la
sogs pas dge 'dun bsdus nas gsol bar bya ste, dge 'dun gyis kyang
gand'i brdungs nas dge 'dun bsdus te, las brjod pa'i sgo nas
dbyung bar bya ba ni,

nyams pa la sgrub pa'i tshul lo, ,de la grong khyer ni spyod yul
gyi grong ngo, ,yul ni mtshams ji ltar bcad pa'i nang du chud
pa'o, ,gtsug lag khang ni chos dang ldan pa 'du ba'i sa'i khyad
par ro, ,longs spyod ni lhan cig gnas pa dang gtam 'dre ba la
sogs pa'o, ,rjes su mthun pa ni bshad pa ltar

byas pa'o, ,gang gi chad pa ni song shig pa'i khyad par brjod
pa'o, ,tshul las nyams pa'i khyad par dngos bstan pa ni, su zhig
ces gsungs te, khyim pa'am rab tu byung ba'o, ,bde ba thams cad
ni bde ba'i rgyu spangs pa ste, mthong ba dang ma mthong ba'i
khyad par ro, ,'bras bu nyams pa

ni lha dang mir skye ba dang bral ba la sogs pa'o, ,ltung ba
skyed pa'i khyad par 'thad pa ni de nas zhes gsungs te, yid du
'ong ba'i phyir lha'o, ,thams cad ni 'dod pa'i khams la sogs
pa'o, ,nas zhes bya ba ni dang po smos pa'o, ,lus srul po ni gang
gis lus srul bar byed pa ste, gdon gyi

khyad par ro, ,bar du zhes bya ba ni tha mar gzung ba ste, 'khor
du gtogs pa de brgyad do, ,bslab pa 'dral ba ni bslab pa zhig pa
ste pham par gyur pa'o, ,bslab pa bzhin mi bgyid pa ni rjes su mi
sgrub pa'o, ,yongs su 'dzin pa med pa ni, tshul khrims ral par
gyur pas so, ,ston pa ni bcom ldan

@275b 'das so, ,phyi'i gnod pa las ni bsrung bar bya'o, ,nang gi
gnod pa las ni bskyang bar bgyi ba'o, ,de ltar mi mthun pa'i
rkyen spang ba ltar mthun pa'i rkyen sgrub pa ni yo byad thams
cad sbyar bar bya'o, ,de'i phyir de la yang dag pa'i sgrub pa'i
tshul las nyams na nyes dmigs bstan pa ni, gal te zhes bya

bya ba la sogs pa'o, ,la la ni sngar bshad pa'i tshul las nyams
pa'i 'bras bu gnyis pa mthong ba'i chos kyi 'bras bu mtshon pa'i
phyir te, lhag ma ni zhar las byung zhes kyang zer ro, ,da ni
sa'i snying po'i mdo las yul gyi khyad par las byung ba'i rtsa
ba'i ltung ba brjod par bya ste, re zhig ltung ba bskyed

pa'i 'thad pa ni, sngon 'byung ba zhes bya ba la sogs pa gsungs
te, srin po sha za dang dud 'gro'i gti mug pas kyang gus par bkur
ba'i phyir yul khyad par can du gyur pa mngon no zhes bya ba'i
don to, ,bcom ldan 'das ci'i phyir rjes su dpag pa 'dzin ce na
'khor nges par bskyed pa'i phyir ro, ,de

lta yin yang rmongs pa 'ga' zhig ni de lta mi shes so zhes smad
pa ni, yang ma 'ongs pa'i dus na zhes bya ba la sogs pa'o, ,ltung
bar byed pa'i mtshan nyid ni, rkyen sna tshogs la tha snyad btags
zhes bya ba ste, ltung ba'i 'bras bu ni rab tu nyes par gyur pa
zhes bya ba la sogs pa gsungs pa yin

no; ,dge ba'i rtsa ba chad pa zhes bya ba ni sbyin pa la sogs pa
dge ba'i rtsa ba zhig pa'o, ,sems kyi rgyud sreg pa zhes pa ni,
dkar po'i chos rgyud la mi skye ba'o, ,mkhas pa spangs pa ni dam
pas yongs su bor ba'o, ,lus la chad pas bcad pa 'ba' zhig gis
ltung bar 'gyur bar ma zad

kyi longs spyod dang phral bas kyang 'gyur ro zhes bstan pa ni
gzhan yang zhes bya'o, ,de ltar rtsa ba'i ltung ba'i mtshan nyid
bstan nas, 'o na dbang phyug gi gnas gang la gnang zhe na, bzod
pa thob pa'i gang zag ces gsungs so, ,de la mos pas spyod pa la
gnas pa na bzod pa thob pa'o, ,

'o na mos pa spyod pa ma yin pa'i gang zag de dag ni ltung bar
'gyur ro zhes thal ba brjod pa ni, gsol ba zhes gsungs te, ji
ltar ba na song du mi 'gro bar 'gyur zhes bya ba ni, 'gro bar
thal ba kho na'o zhes skyon brjod pa'o, ,ma yin te gal te bzod pa
ma thob pa'i sdig pa la spyod pa dag ni, de

@276a *, ,ltar 'dod pa kho na'o, ,lhag ma ni gtan tshigs ma grub
pa nyid de, gal te bzod pa ma thob kyang chos kyi rjes su 'jug ba
dag ni ngan song du 'gro bar mi 'gyur ro zhes bstan pa ni gang
bzod pa ma thob kyang zhes bya ba'o, ,de lta bas na bzod pa ma
thob kyang chos bzhin du'ang mi byed pa la

ni; dbang phyug gi gnas gnang ba ma yin la, de la spyod pas na
kha na ma tho ba'i las rtsa ba'i ltung ba 'byung bas na bstan pa
zab mo 'di 'jig pa ste, bcas pa las dral bar 'gyur zhes bya ba'o,
,gzhan dag ni gal te, rgyal po gdol par gyur na de'i rjes su
gzhan 'jug pas, tshul khrims

btang ste, sa'i snying po 'khor lo bcu pa'i mdo nub par byed cing
de'i rjes su 'jug pas ngan song du 'gro'o zhes mdo nyid tshad mar
bya'o zhes kyang 'dod do, ,ji ltar thar bar 'gyur zhes bya ba ni
thar bar mi 'gyur ba kho na'o zhes bya ba'i don to, ,de ltar
gnang ba dang ma gnang ba'i gang zag gi rab tu

dbye ba bstan nas, da ni gnang ba'i gang zag gis rjes su sgrub
pa'i thabs bstan pa ni, gang dad pa'i stobs kyi go cha bgos te
zhes bya ba la sogs pa gsungs te, sngar rtsa ba'i ltung ba'i nyes
pa bstan pa de nyid las bzlog pa'i chos dang ldan pa ni, de'i
gnyen pos te, log par sgrub pa spong

ba yin pas na, rjes su sgrub pa'i tshul lo, ,de la dad pa ni yid
ches pa la sogs pa'o, ,de nyid mi mthun pa'i phyogs kyis mi brdzi
bas na stobs zhes bya'o, ,go cha ni brtson 'grus so, ,ji ltar zhe
na, rgyal po'i ltung ba'i rtsa ba dang po'i gnyen po ni, dkon
mchog gsum la dad pa mang zhing

zhes bya ba ste 'dir dad pa mang zhing gsum bsgom mo, ,rtsa ba'i
ltung ba gnyis pa dam pa'i chos spong ba'i gnyen po ni, theg pa
gsum gyis nges par 'byung ba'i chos mi spong la zhes bya ba la
sogs pa'o, ,gsum pa dge sbyong la brten pa'i rtsa ba'i ltung ba'i
gnyen po ni tshul khrims dang ldan pa dang

tshul khrims 'chal pa la yang rnam par mi 'tshe zhes bya ba la sogs
pa'o, ,mtshams med pa la ste, rtsa ba'i ltung ba'i gnyen po ni,
dge 'dun dang mchod rten gyi rdzas mi 'phrogs pa zhes bya ba la
sogs pa ste, longs spyod 'phrog pa ni mtshams med pa dang nye ba
yin la, de spong bas mtshams med

@276b pa ga la zhig byed ces gnyen por bstan pa yin no, ,bzlog pa
ni gzhan yang de ltar na rjes su 'dzin pas na rang nyid ga la
zhig ces bya ba'i don to, ,log par lta ba'i gnyen po ni, yang dag
pa'i lta ba yin te, de'i phyir dang po yang dag pa'i lta ba skye
ba'i rgyu skyes bu dam pa la brten pa ni, theg pa gsum la

nan tan byed pa'i dge slong rnams la brten pa dang, bsnyen bkur
byed pa'o, ,gnyis pa dam pa'i chos nyan pa ni, theg pa gsum gyi
nges par 'byung ba'i chos kyi gtam nyan ces bya ba'o, ,gsum pa
tshul bzhin du yid la byed pa ni, ji ltar thos pa nyams kyis ci
nus su sgrub pa dang, yi dam

la brtan pa dang, sems can rnams theg pa chen po la yang dag par
'dzin du 'jug pa dang, de la yi dam ni rang gi dam bcas pa sngar
bstan pa rnams so, ,gzhan de dag 'god pa ni 'khor mang po kha na
ma tho ba dag la sbyor ba'i gnyen po bstan pa yin te, sngar ji
skad du, sems can mang

po dag kyang dge ba bcu'i las kyi lam yang dag par 'dzin du 'jug
cing zhes bstan pa'i phyir ro, ,de lta bas na, skyes bu dam pa
brten pa la sogs pa dag ni, yang dag pa'i lta ba skye ba'i rgyu
yin la, de skyes na log par lta ba spong bas na 'di ni rtsa ba'i
ltung ba lnga po'i gnyen por bzhag

pa yin no, ,grong 'joms pa la sogs pa'i gnyen po ni mi slu ba'i
sems dang ldan pa zhes gsungs te, grong la sogs pa 'joms pa ni
g-yo'i sbyor ba yin pa'i phyir ro, ,de'i phan yon bstan pa ni,
log par ltung bar mi 'gyur bar zhes bya ba'o, ,de bzhin du rjes
su sgrub pa'i phan yon bstan pa

ni; yang dag nyid las 'byung ba zhes smos te, dge ba ni sngar
bshad pa'i chos rnams dang ldan pa'o, ,lnga brgya tham zhes bya
ba ni, phrag bcu'i tha ma rtags tsam 'dzin pa'i dus so, ,bdag
bsrung ba ni sngar bshad pa'i nyams pa las rjes su sgrub pa'i
tshul du byed pa'o, ,gzhan bsrung ba ni de

ltar rjes su sgrub pas yul 'khor du bya ba thams cad byed pa ste,
nyes pa las bzlog pa'i phan yon 'byung ba'o, ,'jig rten pha rol
bsrung ba ni, lha dang mi'i skye ba la sogs pa'o, ,bstan pa
bsrung ba ni dbang phyug gi stobs la sogs pa'o, ,yon tan ni thos
pa la sogs pa'o, ,snod ni tshul

@277a *, ,khrims rnam par dag pa'o, ,srung bar byed pa ni 'tshe ba
la sogs pa las bzlog pa'o, ,mi spyod pa ni 'phrog pa dang spyod
pa las bzlog pa'o, ,spyod du mi 'jug pa ni 'phrog tu 'jug pa
dang, spyod du 'jug pa las bzlog pa'o, ,de'i phan yon bstan pa
ni, bsod nams kyi

phung po zhes smos te, ma mthong ba'i phan yon gyi dbang du byas
nas bsod nams kyi phung po tshad med ces bya ba la sogs pa ste,
tshad med pa ni tshad med pa'i phyir ro, ,grangs med pa ni bgrang
bar mi nus pa'i phyir ro, ,dpag tu med pa ni shes pas mi dpogs
pa'o, ,mthong ba'i phan yon ni, tshe bsrid [?]

pa la sogs pa ste, bcu tshan dang pos ni bde ba'i rkyen sgrub
pa'o, ,gnyis pas ni mi bde ba'i rkyen spong ba'o, ,longs spyod
dang bral bar byed pa'i ltung ba las bzlog pas na yongs su skyong
ba zhes gsungs so, ,la la ni thams cad kyi don bsdus pa yin no
zhes kyang zer ro, ,gtong ba po ni rkyen sgrub pa'i

ming ngo; ,sbyin bdag ni rgyu sbyor ba'o, ,der ma zad pas na lha
dang zhes bya ba la sogs pa gsungs so, ,bstan pa 'dzin pa ni snga
ma bzhin no, ,des ni chos kyi bar chad byed pa'i gnyen po'o,
,chos kyi tshul yun ring du gnas par byed pa ni, chos smra ba la
brten pa la sogs pas chos 'grel cing bshad par

byed pa'o, ,des ni chos smra ba la gnod par byed pa'i gnyen po
yang yin no, ,rigs rgyun mi gcod pa ni, byang chub tu sems bskyed
pa la sbyor ba'o, ,ngag las skyes pa ni nyan thos kyi theg pa'i
'bras bu thob pa ste, bden pa bzhi'i chos bshad pas 'bras bu
rnyed pa'i phyir ro, ,chos las skyes pa ni,

rang rgyal ba'i theg pas 'bras bu thob pa ste, rten cing 'brel
par 'byung ba rtogs pa las 'bras bu rnyed pa'i phyir ro, ,chos
kyi sprul pa ni theg pa chen pos 'bras bu thob pa'i byang chub
sems dpa' ste, 'bras bu thob kyang mngon du mi byed pa'i phyir
ro, ,gzhan dad pa ni skyabs su 'gro ba dang ldan pa'o, ,don

dam pa'i bden pa ni, stong pa nyid bsgom pa'o, ,'o na nyan thos
la sogs pa dag kyang yin no zhe na, yang dag par rdzogs pa'i zhes
gsungs te, theg pa mchog 'dod pa zhes bya ba'o, ,de'i phan yon
ni, lag tu gtad do zhes gsungs te, mi ldog par 'gyur ro zhes bya
ba yin no, ,de ltar na yul

@277b gyi khyad par las gyur pa ltung ba thun mong ba'i gnyen po
bstan pa yin no, ,thun mong ba dang thun mong ma yin pa nyid gang
zhe na, rgyal po dang blon po'i rtsa ba'i ltung ba dag ni, khyim
par gyur pa gzhan dang thun mong ma yin la, yul gyi khyad par dge
sbyong la brten pa dag ni, rgyal po la sogs pa'i yang yin pas

thun mong bar gzhag go, ,de ltar na mi mthun pa dang gnyen po ji
skad bstan pa dag ni phal cher sdom pa dang ma 'brel par lta'o,
,mdo kun las btus pa'i bshad pa lung gi tshad mas sbyar ba las
dbang phyug gi gnas rnyed pa rnams kyi bsgrub pa bstan zin to,,
,,de ltar mi mthun pa'i phyogs

bar du gcod pa spang ba'i thabs bstan par bya ste, de'i phyir
chos sgrub pa la gnas par 'dod pas sems la mkhas par bya'o zhes
gsungs pa ste, chos ni ji ltar bshad pa'i tshul khrims so, ,bsgrub
pa ni mi nyams par bya bar 'dod pa'o, ,sems ni dran pa dang shes
bzhin dang, bag yod

pa'o; ,mkhas pa ni 'og nas ci zhes dpyod par byed pa'o, ,de dag
'das pa'i dus su kha na ma tho bas nyams par byas pa ni stobs
bzhis dag par bya ba dang, da ltar gyi nyes pa ni thun tshod las
ma 'das pas, ji ltar rigs par bshad par bya ba dang, ma 'ongs
pa'i nyes pas gos par dogs

pas ni dran pa la sogs pa goms par bya ba yin no, ,tshul khrims ni
lus la sogs pa gsum gyis bsrung bar bya ba ma yin nam, ji ltar na
sems kho na la mkhas par byed pa zhes rgol ba ni, ji ltar ni zhes
bya ba'o, ,byang chub sems dpa' zhes smos pas ni, sems bskyed pa
mi nyams par bsrung

bar bstan to, ,de'i phyir lus dang sems rab tu dben pas zhes smos
te, sems nyid gtso bo yin par bstan te, gzhan dun dran pa la sogs
pa med na, lus la sogs pa nyes pa la 'jug par 'gyur ba'i phyir
ro, ,lus la sogs pa la dben par ma gyur na yang dran pa 'jug par
mi

'gyur te, de'i phyir lus dang zhes smos so, ,de la lus dben pa
ni, 'du 'dzi la sogs pa spangs pa'o, ,'du 'dzi nyid gang zhe na,
la la ni skye bo'i tshogs la bya'o zhes zer ro, ,la la na re tshe
'di'i rtogs pa dang ldan pa ni gcig kho na yang 'du 'dzi'i gnas
yin no zhes zer ro, ,sems rab

@278a *, ,tu dben pa ni, 'dod pa'i rnam par rtog pa la sogs pa
spangs pa'o, ,de la [?] dran pa yongs su srung ba ni, ci bdag gis
sems 'di dge ba la spyod dam zhes bya ba la sogs pa'o, ,shes
bzhin gyi srung ba ni, dga' ba dang rangs pa dang, mos pa bskyed
do zhes

gsungs te, dga' ba ni thog mar sems bde ba'o, ,rangs pa ni bar du
mgu ba'o, ,mos pa ni tha mar 'gyod pa med pa'o, ,bag yod pa ni
skyo ba dang rtog pa mang ba ste, skyo ba mang ba ni mi mthun pa
spong ba'o, ,rtog pa ni gnyen po bsgom pa'o, ,de lta bas na dang
po dran pas rang gi sems gang

la spyod ces mi brjed par byed do, ,shes bzhin gyis dge ba la
spyod cing rjes su mi 'gyod pa la sogs pa byed do, ,bag yod pas
dge ba goms shing sdig pa spong bar byed do, ,de lta bu'i tshul
khrims de gang gi don du zhe na, rnam pa thams cad mkhyen pa nyid
kyi don du yin pas, ma skyes dgra'i

mdo las kyang zhes gsungs pa, 'dun pas 'gro ba dang, zhe sdang
gis 'gro ba dang, 'jigs pas 'gro ba dang, gti mug gis 'gro ba dag
ni bdud kyi spyod yul yin pas glags rnyed pa'o, ,snying rje dang
byang chub kyi sems dang mi ldan pa ni, de bzhin gshegs pa mi
mnyes pa ste, snying rje med

na sems can yongs su gtong par 'gyur bas na de'i phyir, gang gis
sems can dag la yid kyis gnod byed kyang, ,nga la ji ltar brten
te de ni ltos dang bral, ,zhes bya ba lta bu'o, ,byang chub kyi
sems med pa'ang ji ltar rig par bya'o, ,dngos por lta ba yang de
bzhin te, 'og nas kyang

zhal ta bas rin po che'i mchod rten gyis stong gsum gang bar byas
na'ang nga mnyes par mi 'gyur ro zhe'o, ,mi brtson pa'ang de
bzhin te, 'dir brtson 'grus kyi sgra ni theg pa mchog la spro
ba'i phyir theg pa dman pa'i chos yongs su bzung bas kyang, nga
la bya ba byas par mi 'gyur zhe'o, ,tshul khrims

dang sbyin pa dang bzod pa gtsor gyur pa'i pha rol tu phyin pa
drug dang bral ba ni lha rnams mi dga' ba ste, rang gi phyogs
'grib pa'i phyir ro, ,rnam grangs gzhan yang pha rol tu phyin pa
drug ni, lha rnams dga' ba'i rgyu yin pas te, myur du mngon par
'tshang rgya ba'i phyir, rgyal chen bzhi po ni

@278b lhung bzed yongs su 'bul ba dang zhes bya ba na sa tshangs
pa ni gsol ba gdab par spro'o zhes gsungs pa lta bu'o, ,dmigs pa
ni dge ba mi zad par byed pa'i rgyu yin pa'i phyir dang, yongs su
bsngo ba'ang de bzhin te, thams cad mkhyen par dmigs pa ni, mya
ngan las 'das pa'i mthar thug

par 'gyur ro zhes 'byung ba dang, ldog pa dang rjes su 'gro ba'i
sgo nas sbyor ba dang, dngos gzhi dang, rjes kyis te phun sum
tshogs par bya bar bstan to, ,da ni tshul khrims 'chal pa'i rgyu
spang bar bstan pa ni, [?] smra ba la dga' bar mi bya ste zhes
gsungs te, mdo 'di nyid las ji skad du,

bu ram shing shun snying po ci yang med, dga' bar bya ba'i ro ni
nang na 'dug ,shun pa zos pa'i mis ni bu ram ro, ,zhim po myong
bar 'gyur ba ma yin te, ,ji ltar shun pa de bzhin smra ba ste,
,ro lta bu ni 'di la don sems yin, ,zhes bya ba la sogs pa gsungs
te, brjed ngas pa ni dran pa

dang bral zhes bya ba'i don to, ,tshul bzhin yid la byed pa dang
bral ba ni shes bzhin med ces bya ba'o, ,sems kyi rgyud dmu rgod
du gyur pa ni, bag yod pa dang bral zhes bya ba'o, ,de ltar tshul
khrims 'chal ba la ting nge 'dzin dang shes rab med pas na zhi
gnas dang lhag mthong yongs su spangs pa'o, ,

bslab pa gsum dang bral bas na dam par mi 'gyur ba'o, ,nang gi
gdung ba dang ldan pas na 'gyod pa dang ldan pa ste, tshul khrims
med pa'i phyir ro, ,chos 'chad pa ni tshul khrims 'chal ba'i rgyu
ji ltar yin zhe na, bden mod kyi, 'on kyang smra ba ni rgyud
'khrug par byed pa yin la, des na dran pa

nyams pa la sogs pa'i rkyen gyis so zhes bya ba ni, sgrub pa la
mi gnas pa yin no zhes gsungs te, yon tan len par mi byed pa'i
phyir ji skad du, yang dag sangs rgyas bstan pa ni, ,thos pa tsam
gyis mi 'grub ste, ,la la stobs med chu klung gis, ,nan gyis
khyer bar gyur pa dag ,

skom gyis 'chi bar gyur ba bzhin, ,ma bsgoms chos kyang de bzhin
no, ,zhes bya ba la sogs pa gsungs pa dang, sdang bshad pa lta bu
yin pa'i phyir ro, ,'dis ni las la dga' ba dang, spros pa la dga'
ba dang, gnyed la dga' ba dang, 'du 'dzi la dga' ba dang, rnyed
pa dang bkur

@279a *, ,sti la dga' ba ste, 'jig rten gyi chos drug spang bar
bstan pa yin no, ,mdo kun las btus pa'i bshad pa lung gi tshad mas
sbyar ba las tshul khrims kyi pha rol tu phyin pa bshad zin to,,
,,de ltar byang chub tu sems bskyed cing byang chub sems dpa'i
sdom pa mi

nyams par bsrung ba dang ldan pa ni, khyad par du 'gro ba'i rgyu
bsgrub pa la 'jug pa ste, 'phags pa zla ba sgron ma'i mdo las,
sgrub pa med na tshul khrims kyi 'bras bu zad nas ltung bar 'gyur
ba gsungs pa'i phyir ro, ,de'i phyir dang po sgrub pa'i phan yon
bstan pa ni, dmigs par

spyod pa la sgrub pa med de zhes gsungs te, dmigs par spyod pa
ni, dngos por lta bas kun nas bslang ba'i dge ba spyod pa'o,
,sgrub pa med pa dngos por zhen nas grol ba'i thabs yang dag pa
la rmongs pa'o, ,de'i phyir mang du thos pa dang zhes gsungs te,
zag pa med pa'i rgyu yin pa'i phyir ro, ,

nang du yang dag 'jog pa ni tshul bzhin du yid la byed pa'o, ,de
dag gang zhe na, mang du thos pa ni rig pa'i gnas lnga la mkhas
par byed pa'o, ,tshul bzhin yid la byed pa ni bsam pa'i shes rab
bo, ,des 'phags pa ni bsgom pa ste, thabs bsgom pa dang, shes rab
bsgom pa dang,

thabs dang shes rab zung du 'brel par bsgom pa'i mtshan nyid do,
,de lta bas na, gal te zhes bya ba la sogs pa gsungs so, ,'o na
gang gi zhe na, gal te pha rol tu phyin pa dang ldan pa zhes bya
ba ste, bsti stang ni bsnyen bkur ba'o, ,mchod rten ni bsod nams
che ba'i rgyur grags pas na,

ci'i phyir zhe na zhes brgal ba las, rigs pa ni, mang du thos pa
las skyes kyi, ,zhes gsungs te, bsod nams chen po thob pa yin
yang, ma rig pa dang 'gal ba'i rgyu ma yin pas de dang 'gal ba ni
thos pa la yin no zhes bstan to, ,de'i phyir gal te zhes bya bas
dman pa bstan te,

bsod nams ma yin pa skye ba ni, dman pa la sbyar ba'i phyir ro,
,de la thos pa'i phan yon bstan pa ni, gal te zhes bya ba'o,
,bsgom pa'i phan yon bstan pa ni, nang du yang dag 'jog la brtson
pa zhes gsungs te, gnang ba ni bka' stsal pa'o, ,de ltar mngon
par 'phags pa'i

@279b rgyu gang zhes dri ba ni, de ci'i phyir zhe na zhes rtog pa
la dka' ba'i las te zhes gsungs te, dka' ba ni 'khor ba las bzlog
par chas pa'i phyir ro, ,'o na theg pa 'og ma dag kyang yin no
zhe na bla na med pa zhes gsungs te, 'khor ba'i 'dren pa dag
kyang ded don dam par 'dod pa'i

phyir ro, ,de'i phyir khams gsum pa'i thams cad las khyad par can
du gyur pa ste, thams cad kyi ded dpon yin pa'i phyir ro, ,mngon
par 'phags pa ni gtso bor gyur pa'o, ,phan yon de lta bu dang
ldan pa'i sgrub pa gang zhe na, sgrub pa ni rnam pa gsum ste,
thos pa las byung ba'i shes

rab dang, bsams pa las byung ba dang, bsgoms pa las byung ba'i
shes rab po, ,de lta bas na dang po thos pa las byung ba'i shes
rab bskyed pa'i phyir, yang chos sgrub pa ni zhes bya ba la sogs
pa gsungs te, chos ni 'dir thos pa'i shes rab la bya'o, ,sgrub pa
ni de nyid nyams su

len pa'o, ,de la thos pa ji ltar bya zhe na, chos thams cad dngos
po med pa'i ston ka'i nyi ma phyed kyi nam mkha'i dkyil lta bu
spros pa'i mtha' dang bral ba de lta bur rtogs pa'i thabs su bya
bar bstan to, ,thabs gang gis she na [?], bsam pa rnam par dag pa
dang, sbyor ba phun

sum tshogs pa'i thabs kyis so, ,de la bsam pa ni rnam pa bzhi ste,
bdag bsgrags pa'i bsam pa ma yin pa dang, rtsod pa las rgyal bar
'dod pa'i bsam pas ma yin pa dang, mtshang 'dru ba'i bsam pas ma
yin pa dang, de'i phyir sems can yongs su bsgral bar dmigs

pa dang, nyon mongs pa'i dgra las rgyal ba'i bsam pa dang, rnam
pa thams cad mkhyen pa nyid thob par 'dod pa'i bsam pa dang, chos
dang chos smra ba la gus par bya ba'i bsam pas mnyan par bya
ba'o, ,sbyor ba ni rnam pa gsum ste, sbyor ba stong pa nyid
snying rje chen po can byang chub

kyis zin cing, go cha'i brtson 'grus dang ldan pa dang, dngos
gzhi 'khor gsum rnam par dag pa pha rol tu phyin pa drug dang
ldan pa dang, rjes la mi dmigs pas dge ba rdzogs pa'i byang chub
tu yongs su bsngo ba ste, thabs de lta bus mnyan par bya'o zhes
bstan to, ,'di dag gi

@280a *, ,mtshan nyid du ni mdo sde rgyan las slob dpon rta
dbyangs kyis bshad par blta par bya'o, ,'dir ni mdo tsam du brjod
pa'i phyir dang po sbyor ba stong pa nyid la sogs pa ni, 'od
srungs zhes gsungs te, byang chub kyis zin pa ni thams cad mkhyen
pa'i rgya mtsho las 'jug par 'dod

pa'o; ,stong pa nyid dang ldan pas byis pa so so'i skye bo'i sa
las 'das pa'o, ,snying rje dang ldan pas nyan thos dang rang
sangs rgyas kyi sa las 'da'o, ,go cha dang ldan pa'i bdag gi zhes
smos te, pha'i spyod yul ni rnam pa thams cad mkhyen pa nyid do,
,mdo sde las pha rol tu phyin pa drug ni pha'i

spyod yul du bshad pa'o, ,dngos po 'khor gsum rnam par dag pa la
sogs pa ni, rtsa ba mi gcod pa zhes bya ste, brtson 'grus kyis
bya ba rnams byed pa'i phyir ro, ,rjes kyi yongs su bsngo ba ni,
thams cad mkhyen pa nyid du bsngo ba'i phyir zhes bya ba la sogs
pa gsungs te, chog mi shes

pa ni rgya mtsho lta bus mi ngoms pa'o, ,zag pa med pa'i las yongs
su spyod pa la bslab pa bag yongs su gnas pas kha na ma tho ba
med pa'o zhes gsungs te, ji skad du, shes rab rnam par gsum la
'jug pa ni, nyes pa dang ltung ba phra mo dag las grol bar 'gyur
ro zhes gsungs pa lta bu'o, ,bsam

pa ni rnam pa bzhi ste, bdag bsgrags pa'i bsam pas ma yin pa ni,
sgrub pa don du gnyer bas zhes gsungs te, sems snyoms pa ni byams
pa la sogs pa'o, ,de bas na rtsod pa las rgyal ba'i bsam pas ma
yin pa la sogs pa rnams kyang rig par bya ste, 'dir ni mtshon par
zad do, ,

rang bzhin ji lta bu zhig mnyan ce na, rig pa'i gnas lnga la
mkhas par bya bar gsungs so, ,'o na lung las tshul gcig gis 'tshang
rgya bar gsungs pa dang 'gal lo zhe na, de ni dgongs pa'i don du
gsungs pa yin par rig par bya ste, ji ltar zhe na gang zag dbang
po rtul po la dgongs pa

dang; 'jig rten pa'i lam bskyed pa la dgongs pa dang, gzhan drang
ba la dgongs pa'i phyir ro, ,yang, rig pa'i gnas lnga dag la
brtson par ma byas na, ,'phags mchog gis kyang thams cad mkhyen
nyid mi 'gyur te, ,zhes gsungs pa dang yang 'gal bar 'gyur ro,
,de ni drang ba'i

@280b don yin no zhe na, gal te sangs rgyas kyi gsung ni dgongs
pa sna tshogs su 'jug pas rung ba zhig na, bka'i don gtan la 'bebs
par byed pas ci ltar gzhan du bshad, de ltar na ni don gtan la
phab par yang mi 'gyur la, ha cang thug pa med pa'i thal bar yang
'gyur ba'i phyir ro, ,de

lta bas na, ldog pa'i sgo nas spang bar bya ba bstan pa ni, 'du
'dzi'i gtam nyan pa dang zhes bya ba la sogs pa ste, 'du 'dzi'i
gtam ni brtag pa'i bstan bcos rnams so, ,mnyan nas ni rang bzo
ba'i gtam mo, ,lhag ma ni go sla ba rnams te, 'di dag las don du
'gyur ba cung zad bshad mod

kyi don chen po nyams bas na bar du gcod pa'o, ,da ni tshul khrims
ci lta bus mnyan pa de bshad par bya ste, dang po nyon mongs pa'i
gnyen por 'gyur bar bya dgos pas rtsod pa'i bsam pas ma yin pa
ni, lha'i bu zhes gsungs te, chos thams cad la mi sgrub pa ni
dngos por lta ba 'dor

ba ste; dngos po ni 'ching ba'i gnas yin pa'i phyir ro, ,ji ltar
'ching zhe na, dngos por zhen pa yod na bdag tu rtog par 'gyur
la, bdag yod na gzhan du shes pas de las nyon mongs pa mtha' dag
'byung bar 'gyur te, bdag yod na ni gzhan du shes, ,bdag gzhan
cha las

'dzin dang sdang, ,'di dag dang ni kun 'brel las, ,skye bo kun
nas nyes tshogs bsten, ,zhes bya ba lta bu'o, ,'o na dngos por lta
ba nyid thabs gang gis 'dor zhes de ci'i phyir zhe na zhes rgol
ba la 'bad cing rtsol ba ni rnam par rtog pa yin pas, byang chub
sems dpa'i nyon mongs

par 'gyur la, 'bad pa med cing rtsol ba dang bral ba ni nyon
mongs pa mi skyed pas na chos mi byed pa'o, ,'o na 'bad pa med na
grol bar 'gyur ram zhe na, bya ba rang bzhin nyid du khas blangs
la, ,de ni ma yin te, 'dir, 'bad pa med cing rtsol ba med, ,ces
bya ba ni dngos por grub pa'i nyon mongs

pa spang bar rtsol par mi bya ste, de ni log pa yin pa'i phyir
ro, ,ci ltar zhe na, gal te dngos po nyid grub pa zhig yod na de
thabs gang gis sel bar 'gyur, grub ces bya ba rang bzhin nyid du
khas blangs la, rang bzhin gzhan du 'gyur ba mi rigs te, ma byas
pa'i phyir ro,

@281a *, ,de ltar na spangs pa'i grol ba thag bsrings pa yin te,
gnyen po med pa'i phyir ro, ,'o na ji lta bu zhe na, med pa la
yod par rtog pa ni phyin ci log yin pas nyon mongs pa'i nyes pa
bshad pa, yod pa'i rtog pa dang bral ba ni ma 'khrul pa'i shes pa
zhes bya'o, ,

'o na med par rtog pas sam zhe na, yod pa'i dngos po ma grub na
gang zhig med par 'gyur, des na med par rtog pa'ang mi 'byung
ste, mtha' yongs su spangs pa'i phyir ro, ,de lta bas na, nyon
mongs pa dag ni brdzun la dngos por ma grub pa yin pa, mi rtog pa
ni bde ba'i ngo bo nyid du gnas pa

de skyes na snang bas mun pa ltar sel gyi, yul gzhan du 'phos
pa'am dngos po bzhag pa lta bu ma yin pas na nang gi mu stegs pa
'ga' zhig de lta bur 'dod pa dgag pa'i phyir ro, ,'bad pa dang
rtsol ba med ces bstan to, ,rnam grangs gzhan yang mnyam par
gzhag pa'i dus na mi rtog pa'i

ngo bo nyid du gnas pa ni, ye shes skye ba'i rgyur 'thad kyi,
,gzhan du na, byams pa la sogs pa ni rmongs pa dang 'gal ba rgyu
ma yin kyang de skad ces brjod do, ,mi byed pa ni nyon mongs pa
spong bar mi rtsol ba'o, ,rnam par mi byed pa ni gnyen po bskyed
pa la mi 'bad pa ste, de'i phyir,

'di la bsal bya ci yang med, ,gzhag par bya ba cung zad med,
,yang dag nyid la yang dag lta, ,yang dag mthong na rnam par
grol, ,zhes gsungs so, ,'o na mi rtag pa nyid la thabs gang gis
skyed ce na, rtog pa la brten pas so, ,rtog pa nyid gang gis
spong ba zhe na, mi rtog pa nyid kyis

te; de'i phyir, dmigs pa la ni brten nas su, ,mi dmigs pa ni rab
tu skye, ,zhes gsungs pa lta bu'o, ,gnyis pa rnam pa thams cad
mkhyen pa'i ye shes thob par bya dgos pas, rnyed pa dang bkur
sti'i bsam pa yin pa ni, chos rnams bsgrub par bya 'dod pa'o zhes
gsungs te, chos

ni rnam pa thams cad mkhyen pa'i ye shes so, ,sgrub pa ni de thob
par bya ba'o, ,rnyed pa ni yo byad do, ,bkur sti ni stan 'dings
pa la sogs pa'o, ,yongs su spang bar bya ba ci'i phyir zhe na,
mthong ba dang mthong ba'i yon tan thams cad 'joms shing nyes pa
thams cad 'phel bar byed pa'i

@281b phyir ro, ,de la yon tan ni tshul khrims la sogs pa'o, ,nyes
pa ni 'chal pa'i tshul khrims la sogs pa'o, ,de'i phyir gti mug
bskyed pa zhes bya ba la sogs pa gsungs te, gti mug ni 'dir shes
bzhin ma yin pa la dgongs so, ,dran pa 'joms pa ni sdom pa'i tshul

khrims nyams par byed pa'o, ,bdag gi don ni tshe 'di'i bde ba'o,
,g-yo ba skyed pa ni sems can gyi don byed pa las nyams pa ste,
gzhan slu ba nyid do, ,rgyags pa la sogs pa ni nga rgyal te, des
yon tan sbyin pa la sogs pa mi skyed cing nyams par byed pas na
dge ba'i chos yongs su

sdud par mi 'gyur ba'o, ,so sor thar pa'i sdom pa las nyams par
byed pas na gnang ba ma yin pa ste, mi dge ba bcu spyod pa'i
phyir ro, ,byang chub sems dpa'i sdom pa las nyams par byed pas
na, ltung ba'i rtsa ba de pham pa lta bu'i chos yin pa'i phyir
ro, ,ser sna bskyed pas na,

sngar bkur sti byed pa zhes smos te, phyis mi byed pa ni yongs su
'dzin pa'i skyon gyis so, ,sems rnam par g-yeng bas na bsam gtan
dang tshad med pa yongs su spangs pa ste, tshad med pa ni tshangs
par skye ba'i rgyu yin pa'i phyir ro, ,le lo dang ldan pas na,
lhag spyod kyi spyod pa dang mtshungs

pa ste; le lo ni thob pa'i yon tan nyams par byed pa'i rgyu yin
pa'i phyir ro, ,khong khro bskyed pas na rab tu 'jug pa zhe sdang
ni sems la gnod pas na tsher ma lta bu yin pa'i phyir ro, ,'chal
ba'i shes rab ni 'dam lta bu ste, mi shes pa ni 'byung ba'i lam
la rmongs pa'i phyir ro, ,rnam par

smin pa'i 'bras bu ni sems can dmyal ba la sogs pa'o, ,la la ni
nyon mongs pa dang nye ba'i nyon mongs pa bskyed pas na, dran pa
'joms pa dang, rgyags pa la sogs pa bskyed pa'o, ,bka' las 'das
pas na ma gnang ba la spyod pa'o, ,tshul khrims nyams par byed pas
na dge

ba'i rtsa ba stor bar byed pa'o, ,mthong ba'i nyes dmigs ni phyis
mi byed pa'o, ,ma thob pa'i nyams pa ni bsam gtan dang tshad med
pa yongs su spangs pa'o, ,thob pa'i nyams pa ni lhag spyod kyi
cho ga lta bu'o, ,phrag dog bskyed pas tsher ma lta bu'o, ,dbral
bar dka' bas 'dam lta bu'o

@282a *, ,zhes kyang zer ro, ,sems can thams cad bsgral bar dmigs
pa'i phyir bdag bsgrags pa'i bsam pa ma yin pa ni, so sor brtags
zhes bya ba ste, so sor brtags nas zhes bya ba ni, sems can yongs
su thar bar bya ba ni dmigs par spyad nas so, ,'dod pa ni

bdag gi yon tan ni, ,chung ba de bsgrags pa'i bsam pa btang nas
so, ,bzlog pa'i sgo nas dpe drang ba ni, shing n+ya gro dha'i
drung na zhes smos so, ,grong rdal ni tshong 'dus kyi khyim mo,
,drung ba ni 'dod pa chung ba'o, ,des pa ni ngad 'jam pa'o, ,de
ltar nyes dmigs kyi sgo nas spang bar bya dgos

pas na mi zad pa zhes bya ste, ma rungs pa'o, ,brnyas pa ni khyad
du gsod pa'o, ,grags pa ni snyan pa brjod pa'o, ,chos dang chos
smra ba la gus par bya dgos pas, chos kyi mkhan po'i mtshang 'dru
ba'i bsam pas ma yin pa ni, g-yo dang sgyu yang yongs su spang
bar bya, ,zhes bya ba ste, yon

tan la sogs pa thob par 'dod pa'i re ba'i yid kyis tshul gzhan du
sgyur ba ni slu bas na g-yo'o, ,drang bor mi byed pas na sgyu'o,
,de nyid ldog pa'i sgo nas bstan pa ni bar du gcod pa na'o zhes
bya ba'o, ,yongs su spang bar ni chos dang chos smra ba la gus pa
bskyed par bya ba'i phyir ro, ,de'i phyir

lung las kyang, chos la ni sman gyi 'du shes zhes bya ba la sogs
pa gsungs so, ,rjes su 'gro ba'i sgo nas bstan pa ni, gzhi'ang
gnyis te zhes bya ba ste, drang po dang g-yo med pa ni gsang
mtshang 'dru ba'i bsam pas ma yin pa'o, ,de ltar chos nyan pa'i
tshul de lta bus yul nas gang

la mnyan zhe na, yongs su 'dzin pa'i khyad par bstan pa la ni nan
tan sgrub par 'dod pas zhes gsungs pas te, nan tan du bya ba ni
bsgrub pa'i don la'o, ,yongs su 'dzin pa las ci'i phyir zhe na,
shin tu lkog tu gyur pa la ni lung gtso bo yin te, mngon sum dang
rjes su dpag pa mi 'jug pa'i

phyir ro; ,'o na byang chub sems dpa' thos pa dri ma med pa'i gzi
brjid dang ldan pa la ni chos ri sul dang, ka ba dang, rtsig pa'i
nang dag tu 'ang 'byung bar 'gyur ro zhes bstan pas yongs su
'dzin pa ji ltar bsngags de ni lhag pa'i bsam pa rnam par dag
pa'i phan yon du bstan mod kyi, 'dir

@282b las dang po pa dag dkar po yongs su 'dzin pa la ma brten pa
na thabs gang gis 'jug par 'gyur, rang gi spyod pas so zhe na,
gal te lhag pa'i bsam pa rnam par dag pa la 'dod pa kho na ste,
rtog pa rang skye bar sngar bstan to, ,de lta yin pa la ni ci
ltar rung, lung cung zad la brten pa

la sogs pa yang ma yin te, ci ltar, rtog ge brten cing ma nges
la, ,ma khyab kun rdzob skyo ba can, ,byis pa la ni brten pas na,
,de phyir de ni yul min 'dod, ,ces bya ba lta bu'o, ,lung ci zhig
dgongs she na, de yang ma yin te, lung med pa'i rtog ges ni,
snang ba'i don kyang rtogs

par mi nus na, shin tu lkog tu gyur ba'i don la lta ci smos,
'phags pa thogs med kyang, lung ma rtogs par rtog ge la, ,chos
rnams rnam par gnas ma yin, ,zhes gsungs so, ,gal te rtogs shing
khong du chud pa nyid na de nyid kyis so zhe na, de yang ma yin
te, 'jig rten pa yi tshul

du yang; ,rig pa glegs bam la bslabs shing, ,bla ma'i kha nas ma
yin pa, ,mang po'i nang du mi mdzes te, ,'phyon ma'i bud med
sbrum ma bzhin, ,zhes 'byung na, shin tu lkog tu gyur pa'i don la
dge ba'i bshes gnyen med par ni, lung las, gru yi skya ba 'dzin
med pas, ,rgya

mtsho'i ngogs su phyin mi 'gyur, ,de bzhin bla ma med pa yi,
,sgrub pos srid pa'i mthar mi phyin, ,ces bya ba gsungs pa lta bu
dang, yang 'phags pa nor bzangs kyis dge ba'i bshes gnyen stong
gi brgya las gdams pa btsal ba yin pa'i phyir dang, yang dge ba'i
bshes gnyen ni,

srog gi phyir yang gtang bar mi bya zhes gsungs pa ni, ,yongs su
'dzin pa nges par brten par bya dgos so, ,dgos pa chen po dang
ldan pa'i yongs su 'dzin pa du zhe na, de ni rnam pa gnyis te,
bla na yod pa'i dge ba'i bshes gnyen dang, bla na med pa'i dge
ba'i bshes gnyen no, ,dang po

ni rnam pa gnyis te, lung dang ldan pa dang, sgrub pa dang ldan
pa'o, ,de la lung dang ldan pa ni gdams pa phyin ci ma log pa
dang ldan pa'o, ,sgrub pa dang ldan pa na phun sum tshogs pa'i dge
ba'i bshes gnyen no, ,de gang zhe na, chos rnam pa bzhi dang ldan
pa la bya ste, 'dod pa chung zhing chog shes pa

@283a *, ,dang; snying rjes rjes su 'dzin pa dang, so sor thar pa
dang, byang chub sems pa'i sdom pa dang ldan pa dang, shes rab
phun sum tshogs pa nyid do, ,la la na re dul ba la sogs pa chos
rnam pa bcu bshad pa la bya'o zhes zer ro, ,la la na re mang du
thos pa la sogs

pa chos rnam pa lnga dang ldan pa'o zhes zer ro, ,la la na re
sdom pa la gnas pa la sogs pa chos rnam pa lnga dang ldan pa'o
zhes zer ro, ,la la na re tshul khrims dang ldan par gnas pa la
sogs pa chos rnam pa bdun dang ldan pa la bya'o zhes zer ro, ,la
la na re tshul khrims 'chal pa la sogs pa

skyon rnam pa gsum dang mi ldan pa ni, phun sum tshogs pa'i dge
ba'i bshes gnyen du 'dod do, ,de la lung dang ldan pa pa ni lung
len pa'i dge ba'i bshes gnyen dang, sgrub pa dang ldan pa'i dge
ba'i bshes gnyen no, ,de la lung las ni lung len pa 'ba' zhig go,
,sgrub pa dang ldan pa

ni lung dang sgrub pa gnyis so, ,lung dang ldan pa dang, sgrub pa
dang ldan pa re res kyang gnyis ka 'grub bo, ,gnyis kyis ni re
res 'grub pa ma yin no, ,de'i phyir 'dir tshigs su bcad pa, lag
gnyis dang po gnyis pa dang, ,de yi gnyen po'i dbye ba ni, ,dus
dang mda' ni rnam

pa gnyis, ,mda' gnyis re re drang srong dang, ,yon tan dag ste
dus gzhan gyis, ,'dod pa ma spangs go bya'i phyir, ,bstan gyi lag
pa gnyis kyi las, ,bsdus te rnam pa re re gnyis, ,bsdu ba'i tshigs
su bcad pa'o, ,de la gtso bo yin pas sgrub pa zhes smos so, ,de
la

dge ba'i bshes gnyen bsten pa'i mtshan nyid bstan pa ni, dpal
'byung ba dang zhes bya ba la sogs pa gsungs te, dang po bsten
pa'i dngos por bstan pa ni, rag las pa'o zhes bya ba la sogs pa
ste, spyod pa ni tshul khrims la sogs pa ni rna ba'i dbang po yul
ma grags pa'o, ,

sgrub pa'i dbang du byas nas, yon tan yongs su rdzogs par bya ba
zhes gsungs te, yon tan ni thos pa la sogs pa'o, ,yongs su rdzogs
pa ni ma tshang ba med pa'o, ,de ltar sgrub pa dang ldan pa ni
'jig rten dang 'jig rten las 'das pa'o, ,gnas skabs rnams su yon
tan gyi tshogs

@283b skye ba nas gnas skabs thams cad du yongs su 'dzin pa'i
khyad par gyis dang por 'jig rten pa'i lam du bskyed pa zhes bya
ba ste, dge ba'i rtsa ba ni sbyin pa las byung ba la sogs pa shes
rab kyis yongs su zin pa'i khyad par ro, ,bslab pa nan tan du bya
ba ni spro ba'i khyad par te, brtson 'grus

kyis sdig pa mi dge ba'i chos ma skyes pa mi bskyed pa la sogs
pa'o, ,lhag pa'i bsam pa yongs su dag pa ni, sems pa'i ting nge
'dzin la sogs pa'o, ,zhi gnas dang lhag mthong gi khyad par ro,
,bsod nams bsags pa ni dad pa la sogs pa'i dbang pos khyad par du
byas

pa'o; ,byang chub ni ji lta ba la sogs pa shes pa'i ye shes te,
de dang rjes su mthun pas na mgu bar byed pa dad pa la sogs pa'i
khyad par byas pa'o, ,ngan song du mi ltung ba ni bzod pa'i gnas
skabs su song ba'i mya ngan las 'das pa ste, zin pa ni rang bzhin
med pa rtogs pa'i khyad

par ro; ,theg pa chen po ni stong pa nyid la bya bar dgongs te,
de'i khyad par chos thams cad la bdag med par yid ches pa ni mi
ldog pa'o, ,'jig rten las 'das pa'i gnas skabs dang po chos kyi
dbyings kun du 'gro ba rtogs pas na, so so'i skye bo'i sa ste,
kun du sbyor ba gsum la

sogs pa zad pas na, yongs su 'da' ba'o, ,bslab pa ni sdom pa'i
tshul khrims la sogs pa'o, ,'gal ba ni srog gcod pa la sogs pa
ste, de'i nyes pa mi spyod pas na mi byed pa'o, ,nyan thos dang
rang sangs rgyas kyis nges pa ni bdag med rtogs pa'i shes rab
ste, lhag pa'i ting nge

'dzin gyi stobs kyis mi 'jug pa'o, ,lam ni sdug bsngal shes pa'i
mtshan nyid la sogs pa ste, de'i mi mthun pa'i phyogs lus kyi
gtsang bar 'dzin pa la sogs pa ni gol ba'o, ,yongs su bsrung ba
ni rang gi shes rab skyed par byed pas so, ,chos ni rten cing
'brel bar 'byung ba'o, ,

char rab tu 'bebs pa ni shes rab kyi stobs bskyed pas so, ,de'i
phyir 'phags pa nyid kyis kyang, ,rten cing 'brel par 'byung 'di
rgyal ba yi, ,gsung gi mdzod kyi gces pa zab mos te, ,zhes gsungs
so, ,sangs rgyas kyi chos ni dran pa nye bar gzhag pa la sogs pa
rnams so, ,

@284a *, ,gnas par byed pa na snga ma ltar rang gi shes rab
bskyed pas so, ,phan pa ni mtshan ma med cing rtsol ba dang bcas
pa'o, ,rgya chen po ni mtshan ma med pa ste, mtshan ma ni rgya
chung ba'i phyir ro, ,sangs rgyas kyi rigs ni sngar bshad pa
rnams so, ,yang sangs rgyas kyi

rigs ni mtshan ma med par rtogs pa'o, ,bskyed pa ni lhun gyis grub
pa ste, ngang gis 'byung bas ma lta bu'o, ,sdig pa ni mi shes
pa'i rnam grangs te, don la rmongs pa la sogs pa ni sdig pa'o,
,so so yang dag par rig pa rnam grangs dang mtshan nyid la rmongs
pa sel bas na bsrung ba

ste; so so yang dag par rig pa'i gong du bskyed pas ma ma lta
bu'o, ,'khor ba ni phung po lnga'i rang bzhin te, sdug bsngal
brgyud pa'i phyir ro, ,chu bo ni khyer bar byed pa ste rgyu dang
'bras bu'i chos rnams so, ,sgrol ba ni phrin las yang dag par
rdzogs pa'i sangs rgyas dang 'dra ba'i phyir ro, ,

de'i phyir sa bcu pa la ni sangs rgyas nyid du brjod do zhe'o,
,rnam pa thams cad kyi mchog mkhyen pas na thams cad mkhyen pa'o,
,kun rdzob mkhyen pas na ye shes so, ,gling ni 'khor ba'i sdug
bsngal yongs su chad pa'o, ,rin po che ni sngar bshad pa'i 'dra
ba'i phyir dper brjod pa ni phrin las la

bya'o kha cig zer ro, ,la la ni yon tan mtha' dag gi dpe yin par
'dod do, ,de ltar tshogs kyi sa nas mthar phyin pa'i bar du yon
tan mtha' dag skye ba ni yongs su 'dzin pa'i dbang las 'byung bar
rig par bya ste, 'dir ni mdor bsdus te bstan gyi zhib tu 'phags
pa sdong po bkod pa'i mdo

las shes par bya'o, ,yongs su 'dzin pa'i phan yon gyi don bshad
pa ni slob dpon rta dbyangs kyis mdo sde'i rgyan du bshad par rig
par bya'o, ,mos pas spyod pa nas mthar phyin pa'i sa'i bar du yon
tan gyi chos rnams yongs su sbyar ba ni, 'phags pa thogs med kyi
byang chub sems dpa'i sa

las shes par bya'o, ,sa dang po nas mthar phyin pa'i sa'i bar de
nyid kyi rgyas pa ni sa bcu pa las rig par bya'o, ,'dir smras pa,
mdo sde rnams su sangs rgyas 'byung ba rnyed par dka' ba la sogs
pa mang du gsungs shing, mdo gcig tu yang dpes mtshon na sems
bskyed pa'i phan yon la

@284b sogs pa mang du 'byung ba las, mdo grangs 'ga' zhig tu
'chad pa dang, sems bskyed pa'i phan yon la sogs pa grangs su
chad pa bsdus pa'i dgongs pa gang yin pa brjod dgos so zhe na, la
la na re phyogs mtshon pa yin no zhes zer na, la la na re mdo du
ma dang gcig tu bshad

pa bsdus pas ni mtha' dag pa yin la, sems bskyed pa'i yon tan la
sogs pa ni phyogs mtshon pa yin no zhes bshad do, ,la la na re
dgos pa'i dbang gis don du ma dang gcig tu bshad pa yin la phyogs
mtshon pa rnams ni sogs pa'i sgra dang ldan pa gad 'byung ba la ji
ltar rig par

sbyar ro, ,mdo sde las mang du gsungs pa nyung du bgrangs pa
rnams ni skyes bu'i don 'grub pa'i rgyur 'gyur ba rnams yin no,
,de'i phyir phyogs tshod kyi 'dod pa rnams la rigs pa dang lung
gang yang med de, 'dir ni gzhung mangs kyis 'jigs bsam spros te,
bzlog pa gnod pa med pa yang de

bzhin no, ,de bzhin du mtshon pa yang ji ltar rigs par shes par
bya'o zhes bla ma brgyud pa las bdag gis thos so zhes zer ro, ,de
ltar phan yon dang ldan pa'i yongs su 'dzin pa'i bsnyen bkur bar
gdams pa ni, de ltar yid la bya ba rgyun mi chad pas bsten par
gyis shig ces gsungs te,

yid la bya ba ni yon tan gyi sgo nas so, ,ci ltar bsten zhe na,
rnam par dag pa'i sgo nas ni, ,sa lta bu'i sems dang zhes bya ba
la sogs pa ste, khur ni dam bcas pa'i don to, ,bskur ba ni rjes
su bsgrub pa'o, ,mi skyo ba ni sun par mi bya ba'o, ,mi phyed pa
ni bdud dang bdud kyi ris kyis byin

gyis brlabs pa'i gang zag gi rjes su mi 'jug pa'o, ,sdug bsngal
ni tha mal pa'i las kyis dub pa'o, ,mi 'gul ba ni g-yo bar mi nus
pa'o, ,ci dga' ba ni ci ltar dgyes par bya'o, ,mi khro ba ni gus
pa'i phyir rang bsten pa'o, ,ci lta bus she na, sngar bstan pa
ltar gus pa'i sems ni

bdag ni dad par 'du shes bskyed par bya'o zhes bya ba la sogs pa
gsungs pa'o, ,dge ba'i bshes gnyen kho na la gus pa ci'i phyir
zhes te, ci'i phyir zhe na zhes rtog pa la, yon tan thams cad kyi
rtsa ba yin pas zhes phan yon bstan pa ni, rigs kyi bu zhes bya
ba la sogs pa ste, ri gangs can ni

@285a *, ,sman sna tshogs kyi gnas yin pas, de dag yongs su 'phel
ba ltar dge ba'i bshes gnyen yang yon tan thams cad skye ba'i
gnas yin pas gong du 'phel ba ni rnam par 'phel lo zhes gsungs
so, ,rgya mtsho chen po chu yongs su 'dzin pa ltar dge ba'i bshes
gnyen yang yon

tan gyi snod yin par bstan pa ni snod du 'gyur ro zhes gsungs so,
,de ltar ma thob pa'i yon tan thob pa dang, thob pa mi nyams
shing 'phel ba'i khyad par bstan nas de nyid mdor na bsdu ba ni
mdor na zhes gsungs te, thob pa ni rnyed pa'o, ,chos ni stobs la
sogs pa ste, yongs su 'grub pa ni mi

nyams pa'o, ,kha na las pa ni lung las so, ,byung ba ni sgrub pa
dang ldan pa las so, ,de ni yon tan nyams pa sor chud par byed
pa'i phan yon bstan pa ni, 'od srungs zhes gsungs te, shing leb
ni gru'i tshal pa ci yang rung ba'am mi ro la sogs pa'o, ,'gram
ni ngogs so, ,dpe de nyid sbyar

ba ni de bzhin du zhes pa ste, thams cad mkhyen pa'i sems ni
rdzogs pa'i byang chub 'dod pa'i smon pa'i sems so, ,zhig pa'i
sems ni nyams par byed pa'i chos bzhi thun tshod las 'das pa dang,
sems can yal bar dor ba dang, byang chub tu smon pa gtang ba'o,
,byang chub ni 'bras bu ste

thob par bya ba'o, ,nyams pa ni rgyu spang ba'i phyir ro, ,'on
kyang yongs su 'dzin pa la brten nas, sor chud par 'gyur ba ni
gang zhes gsungs pa yin no, ,thams cad mkhyen pa'i sems rab tu
thob pa ni, mos pas spyod pa'i las so, ,chos thams cad kyi pha
rol tu son pa ni pha rol tu

phyin pa bcu sa bcu la 'das nas so, ,chos kyi dbyings ni chos
thams cad kyi stong pa nyid do, ,phyin pa ni mngon du mdzad pa
ste mngon par sangs rgyas pa'o, ,de nyid mdor bsdus pa ni, de bas
na zhes gtan tshigs su bstan pas don bsdus pa yin no, ,de ltar bla
na yod pa'i dge ba'i bshes

gnyen bsten pa phan yon dang bcas pa bstan pa'o, ,bla na med pa'i
dge ba'i bshes gnyen bsten pa'i tshul bstan pa ni, bla na med pa
zhes gsungs te, 'dir yongs su 'dzin pa'i khyad par gnyis smos pa
ci'i phyir zhe na, gong du sems bskyed pa'i yul gnyis bstan pa'i
phyir te,

@285b yul yod pa las blang ba ni bsgrub pa'i dge ba'i bshes gnyen
gyis bya bar bstan to, ,yul med pa las blangs par bstan pa ni bla
na med pa'i dge ba'i bshes gnyen gyis so, ,yod pa dang med pa
nyid ji lta bu zhe na, gal te don chen po nyams par 'gyur ba nges
pa las ni rgyang grags kyi mthar

yang med pa nyid do, ,ma nges pa las ni dpag tshad brgya'i pha rol
tu yang yod pa nyid do, ,phun sum tshogs pa zhes bya ba ci dngos
po'i stobs kyis sam 'on te bsam pa'i dbang gis 'dod ce na, dngos
po'i stobs kyis te, theg pa chen po ni dngos po'i dbang gis gzhag
par 'dod kyi bsam

pa'i dbang gis ni ma yin no, ,de ci ltar shes she na, lung brgyud
pa las te, gal te bsam pa'i dbang gis 'grub na gang la 'du shes
nye bar bzhag pa dang ma bzhag pa las yon tan dang nye ba dngos
po'i dbang gis ji ltar gzhag 'du shes gtso cher byed pa po yin pa
la ni dngos po'i stobs

kyis 'jigs par mi rigs te, dper na nang yongs su smin pa las phyi
ma smin pa'i dbang gis log par sgrub pa las 'bras bu ma rung bar
bshad pa'i phyir la, de bzhin mthong ba la sogs pa'i gzhi ni theg
pa chen po la med do, ,dngos po la nyes pa dang ldan pas na der
ma nyes kyang bar chad ji lta ba

bzhin du byed par 'gyur ro zhes theg pa bsdus pa las 'byung ba'i
phyir ro, ,yang byang chub sems dpa'i sdom pa ni dngos po'i dbang
kho na las rig par bya'o, ,nyan thos kyi ni bsam pa'i dbang gis
so zhes bsdu ba las gsungs so, ,yang, byang chub sems dpa'i dge
ba'i bshes gnyen

ni; ,phun sum tshogs pa min la der 'du shes, ,yid la med par 'du
shes gang gis na, ,dngos po'i dbang gis tha ma nyid der bshad,
,ces lung bsdus pa las gsungs so, ,ha cang spros pas da ni dkyus
ma nyid la 'jug par bya'o, ,bla na med pa zhes bya ba ni yon tan
mthar thug pa'i phyir ro, ,

dge ba'i don dam las dge ba mya ngan las 'das pa'o, ,de'i rgyu
ston pas na bshes gnyen no, ,de gang zhe na, de bzhin gshegs pa
zhes bya ba'o, ,bzhugs pa ni sku mngon sum pa'o, ,yongs su mya
ngan las 'das pa ni rten mngon sum pa'o, ,mchod pa ni zang zing
dang sgrub pa'o, ,rim gro ni

@286a *, ,sku mngon sum du gyur pa la stan 'ding ba la sogs pa'o,
,bla na yod pa dang med pa zhes bya ba ci dngos po'i dbang gis
sam, bsam pa'i dbang las gzhag ce na, dngos po'i dbang gis te, de
bzhin gshegs pa ni mi'i gtso bo zhes bshad cing, gzhan rnams ni
de'i

rjes su bslab pa gsungs pa'i phyir la, bsam pa'i dbang gis na
thams cad kyang bla na med pa nyid de, ji skad du bla ma la yang
dag par rdzogs pa'i sangs rgyas kyi sku dang zhes bya ba la sogs
pa gsungs pa'i phyir ro, ,med pa la yod pa nyid du lta ba ni log
pa'i 'du shes ma yin nam zhe na ma yin te,

sku dang, gsung dang, thugs kyi mdzad pa tha mi dad pa'i phyir
te, yang dag par rdzogs pa'i sangs rgyas kyi sku yis 'dul ba
rnams la skal ba mnyam pa'i gzugs su ston pas mtshan dang dpe byad
ma nges pa'i phyir dang, gsung gis 'dul ba rnams la chos 'chad
pa'i bya ba snang ba'i phyir dang,

thugs kyi phrin las bsam pa'i dbang gis rjes su ston pa rnams yin
la, so so'i skye bo'i yongs su 'dzin pa yang de dang tha dad pa
gang zhig yin, de'i phyir bya ba la ltos te tha mi dad pa nyid
de, sems can dang sangs rgyas dag ni khams tha mi dad pa'i phyir
ro, ,spros pas chog nas, da ni bla na med

pa'i dge ba'i bshes gnyen bsten pa'i phan yon bstan pa'i phyir,
bsod nams kyi tshogs dpag tu med pa yongs su rdzogs shing zhes bya
ba la sogs pa gsungs te, tshogs ni 'bras bu la 'jug pa'o, ,dpag tu
med pa zhes bya ba ni bsam pas mi dpogs pa'o, ,mi zad pa ni yul
khyad par can

la brten pa'i phyir ro, ,dngos kyi stobs kyis so, ,de la yul gyi
dbang du byas nas mchod pa'i phan yon bstan pa ni, gang gis de
bzhin gshegs pa mthong ste zhes bya ba la sogs pa'o, ,de la rab
tu rgyas pa'i dbang du byas nas ring bsrel yungs 'bru tsam zhes
smos so, ,bsam pa'i

dbang gi phan yon ni, ,snying rje chen po'i mdo las kyang, ,zhes
bya ba la sogs pa gsungs pa'o, ,rten gyi dbang gi phan yon ni,
gal te tha na dbang gi zhes bya ba la sogs pa gsungs pa'o, ,ngo
bo nyid kyi dbang gi phan yon ni kun dga' bo zhes bya ba la sogs
pa'o, ,de ltar phan yon

@286b spyi'i tshul du mdor bshad pa ni, klu'i rgyal po zhes bya ba
la sogs pa gsungs so, ,'bras bu'i khyad par 'grub pa'i phan yon
bstan pa ni, sangs rgyas dang phrad par 'grub po zhes bya ba la
sogs pa gang gsungs pa'o, ,yul gyi khyad par gyi phan yon bstan
pa ni, byang chub sems

dpa'i sde snod las kyang zhes bya ba la sogs pa gsungs te, yul ni
rten gyi ngo bo nyid de'i phyir dang po rten mchod pa'i dbang du
byas nas, mchod rten gyi byi dor byed pa zhes bya ba la sogs pa
gsungs pa'o, ,rten byed pa'i dbang du byas nas sa'am rdo thal lam
zhes bya ba la sogs pa

gsungs so, ,gang zag gi khyad par las dman pa'i dbang du byas pa
ni, gal te mtshams med pa lnga byas su zin kyang zhes bya ba la
sogs pa gsungs pa'o, ,gang zag mchog gi dbang du byas pa ni,
byang chub sems dang ldan pa zhes bya ba la sogs pa ste, rten
dman pa'i dbang

du byas nas, khyim pa zhes khyad par gyi gzhir bzhag pas rten
mchog tu gyur pas na, dman pa dang khyad par gyi phan yon yang
rig par bya'o, ,la la na re mi dge ba bcu byed pa zhes smos pa ni
rten dman pa'i dbang du byas pa yin la, khyim pa zhes bya ba ni
gzhi gcig tu gzhag

pas na; gong ma khyad par du 'phags par bstan pa'i thabs yin pas
rten dman pa dang khyad par ni de yin no zhes zer ro, ,de ltar na
mtshams med pa yang rten dman par ji ltar mi gzhag des na 'di mi
rigs zhes kyang kha cig zer ro, ,da ni spro ba'i khyad par de
brtson 'grus kyi dbang du

byas pa'i phan yon bstan pa ni, sbyin gnas mchog la mchod pa
dang, ,zhes bya ba la sogs pa gang gsungs so, ,mchod pa'i ngo bo
nyid kyi khyad par gyi phan yon bstan pa ni, blo gros rgya mtsho
zhes gsungs te, kun rdzob tu bsod nams kyi sgrub pa bstan pas
rdzas kyi ngo bo nyid las

khyad par 'phags pa ni, gang byang chub tu sems bskyed pa dang
zhes bya ba la sogs pa'o, ,don dam par ye shes kyi sgrub pa bstan
pas rdzas dang kun rdzob pa las khyad par du gyur pa bstan pa ni,
sangs rgyas su 'du shes pa la sangs rgyas mthong ba yang med na
zhes bya ba la sogs pa gang

@287a *, ,gsungs pa'o, ,de la sangs rgyas su 'du shes pa zhes bya
ba ni dngos por lta ba can gyi phyin ci log gi 'du shes gzung ba
dang 'dzin par blta ba'o, ,mthong ba yang med pa ni gzugs la sogs
par zhen pa'i phyir, log par zhugs pas bsgribs pa'i phyir, ,gang

zhig nga la gzugs su mthong, ,de bzhin nga la sgrar shes pa, ,log
par spong bar zhugs pa na, ,skye bo des ni nga mi mthong, ,zhes
gsungs pa lta bu'o, ,ci smos zhes pa ni des mnyes par mi 'gyur ro
zhes bya ba'i tha tshig go, ,'o na ci lta bu zhe na 'du shes kyi
mtshan ma mi skyed pa zhes

gsungs te, chos kyi skus dmigs pa'o, ,ci ltar dmigs she na, rgyu
dang 'bras bu dang, rang gi ngo bo nyid rnams la, rang dang gzhan
dang gnyi ga dang, rgyu med pa la skye ba mi 'thad pa dang, yod
pa dang med pa gnyi ga mi skye ba dang, gcig dang du ma'i ngo bo
nyid dang bral ba'i

mtshan nyid dran pa med pa dang, yid la byed pa med par sgom pa ni
chos kyi skur dmigs pa ste dmigs pa med pa zhes bya ba'i tha tshig
go, ,de'i phyir dran pa med cing yid la byed pa med pa ni sangs
rgyas rjes su dran pa bla na med pa zhes bshad do, ,mnyam par
gzhag pa'i gnas skabs su 'bad

pa dang rtsol ba med par rang gi chos nyid la 'jug pa na, sems
dang sems las byung ba yid la mi byed pa ste, gzugs kyi sku'i ngo
bo sangs rgyas nyid kyang mi dmigs na des mtshan dang dpe byad kyi
khyad par ga la zhig dmigs pa dang, ngo bo dang rgyu dang 'bras
bu ma skyes pas skye ba med pa nyid spros la mtha'

dag zad pa ni yang dag par rdzogs pa'i sangs rgyas zhes bya ste,
skye med chos ni rtag tu de bzhin gshegs, ,chos rnams thams cad
de bzhin gshegs dang 'dra, ,byis pa blo can mtshan mar 'dzin pa
ni, ,'jig rten dag na med pa'i chos la spyod, ,ces gsungs pas
dngos por smra ba rnams ni med

pa la yod par 'khrul pa sgro 'dogs par zad kyi rigs pas brtags
shing dpyad na ci ltar yang bden pa ma yin no, ,'du shes med pa
zhes bya ba ni sgro 'dogs pa dang bral ba'o, ,de lta bas na kho
bo cag ni yod par sgro 'dogs pa'i 'khrul pa dang med par skur pa
'debs pa'i 'khrul pa ste, de dag bsal ba'i phyir

@287b bshad pa yin no, ,dkon mchog za ma tog gi mdo las, bdag cag
sangs rgyas lta ba dang, chos mnyan pa dang, dge 'dun bsnyen bkur
ba don du mi gnyer te zhes gsungs pa yang chos nyid don dam par
'bad pa dang rtsol pa dang bral ba'i ngo bo nyid la dgongs pas na
'du shes med pa 'di ni mchod

pa'o zhes gsungs so, ,don dam pa'i mchod pa zang zing dang kun
rdzob las khyad par du 'phags par bstan pa nges pa'i don bsgrub
pa ni, shes rab kyi pha rol tu phyin pa las kyang zhes gsungs pa
yin no, ,ring bsrel ni bsod nams chen po thob par byed pa'i rgyu
yin na, ci'i phyir gzhan las

gus zhes rgol ba ni, de ci'i phyir zhe na zhes bya ba'o, ,la la
ni stong pa nyid thams cad kyi mchog dang ldan pa bsgom pa ni
nyid kyis de la gus par yang 'gyur la, rnam grangs gzhan yang
stong pa nyid goms pa med na dngos por blta bas grol bar yang mi
'gyur bar bstan pa ni de las 'byung bas na

zhes bya ba'o, ,mdo kun las btus pa'i bshad pa lung gi tshad mas
rab tu sbyar ba las sgrub pa rnyed par dka' ba'i gtam brjod pa
ste brgyad pa'o, ,mdo kun las btus pa las brtson 'grus kyi pha
rol tu phyin pa rdzogs so,, ,,thos pa la brtson 'grus brtsams pa
mi zad par bya ba'i phyir

bsam pa'i shes rab kyis bsrung dgos pas na de brjod par bya ste,
'dir rgyal ba byams pa'i zhal snga nas, sbyin pa la sogs re re
ni, ,de dag so sor bsdus pa yis, ,go cha'i sgrub pa gang yin te,
,drug tshan drug gis ji bzhin bshad, ,ces yongs su sbyar ba ltar
'dir yang bsam

pa'i rang bzhin go cha sum cu rtsa drug tu brjod par bya ste,
lung las kyang sbyin pa nas shes rab kyi bar du gsal bar gsungs
pa'i phyir, de'i phyir bsam pa'i rang bzhin go cha'i tshogs kyi sa
nas 'jug pa brgyud pa sbyor ba'i lam las bsgom par bya ba yin te,
de'i gang zag gi mtshan

nyid ni; gang dag ces gsungs pa yin te, thar pa'i cha dang mthun
pa'i dge ba'i rtsa ba dang ldan pa'i gang zag gang dag ces bya
ba'o, ,yongs su mya ngan las 'das pa ni mi gnas pa'i mtshan nyid
dang ldan pa'o, ,yang dag pa ji lta ba bzhin ni de'i mtshan nyid
phyin ci ma log pa 'og nas

@288a *, ,'chad pa lta bu'o, ,dman pa la mos pa 'ga' zhig de
bzhin gshegs pa'i mya ngan las 'das pa'i rang bzhin mi shes pas
'dus byas kyis thob pa dang bral ba 'dus ma byas pa'i rjes yin no
zhes zer la, la la na re nam mkha'i sprin dengs pa lta bur gyur
to zhes dngos

por lta bas bcings par ji lta bar mi shes pas rgol ba ni, ci 'dra
zhe na zhes bya ba'o, ,lan ni dbyings dang ye shes gnyis su med
pa'i ngo bo nyid la dus rtag tu bzhugs pas 'dul ba'i ngo bor mya
ngan las 'da' bar snang yang, chos nyid la de med pa'i ngo bo
nyid de dngos por lta ba rnams skrag pa'i

gnas su 'gyur ba yang slob dpon nyid kyis kyang, nges par legs
pa'i chos dag ni, ,phra zhing zab par snang ba yang, ,byis pa
thos dang mi ldan rnams, ,skrag par byed par rgyal bas gsungs,
,zhes chos rnams kyi ngo bo nyid spros pa thams cad dang bral ba,
rtog ge pa rnams kyis

shes par bya ba ma yin pa bsam gyis mi khyab pa'i dbyings de lta
bu ni mya ngan las 'das pa yin, de thob pa gang la yod pa de ni
de bzhin gshegs pa zhes bya'o, ,de yang cis shes she na, rang gi
rtog ge ma yin pas mdo sde las shes zhes bya ba'o, ,mdo nyid nges
pa'i don du bstan pas, du ma zhes

smos so; ,de dag gis mya ngan las 'das pa'i rang bzhin bstan pa'i
phyir, kye rgyal ba'i sras zhes gsungs te, dang po rang bzhin gyi
sgo nas bstan pa ni, rang bzhin gyi ngo bo nyid la blo yongs su
btang ste zhes gsungs te, rang bzhin gyi ni chos kyi dbyings so,
,ngo bo nyid ni de'i rang bzhin bstan

te de bzhin nyid ces bya ba'o, ,blo yongs su btang ba ni shes rab
kyis rnam par dpyad nas so, ,ci ltar dpyad ce na, yod par lta ba
ni dngos po'i mtha' yin la, med par lta ba ni chad pa'i mtha' yin
pas, dngos po dang chad pa'i mtha' dang bral ba dbu ma'i lam la
shes rab kyis yongs su zin pa'o, ,

'dzin pa ni nges par 'byed pa'o, ,de la yod par lta ba ni phyi
dang nang gis mu stegs pa 'ga' zhig rtag pa dang, kha cig mi rtag
pa la sogs par lta ba dang, rdul phra rab rdzas kyi ngo bo nyid
du lta ba ste, bye brag tu smra ba dang, btsun pa dge 'dun srung
dang, mdo sde pa dag na re, rdul phra rab sbyar

@288b ba dang bskor ba dang bar mtshams med par 'dod pa dag go,
,chad par lta ba ni yang dag pa'i dngos po gzung ba dang, 'dzin
pa dang bral ba gnyis su med pa'i shes pa rang bzhin gcig pa'i
ngo bo yang med par lta ba dag ste, 'di gnyis ni dngos po dang
chad par lta ba'i mtha' ste mtha' de gnyis

dang bral ba ni dbu ma'i lam yang dag pa'i don gyi de kho na nyid
chos kyi dbyings zhes bya'o, ,de nyid ma bcos shing rang bzhin
gyis 'gyur ba med pas de bzhin nyid ces bya'o, ,dngos por lta ba
ni yang dag pa ma yin pas, dngos po dang bral ba ni phyin ci ma
log pa'i don gyis yang dag pa'i mtha'o, ,

spros pa rnams ni blo yis byas pa'i phyir tha dad pa yin pas
blo'i yul du ma gyur pas dbyer med pa'i don gyis spros pa med pa
ni chos kyi dbyings te, yon tan bskyed pa'i phyir dh'a tu ste
khams kyi don to, ,rgyu dang rkyen gyis 'dus ma byas shing rang
bzhin gyis stong pas nam mkha'o, ,chos rnams kyi ngo

bo nyid gzung ba dang 'dzin pa dang bral ba ni snga ma ltar byas
pa ma yin pas rang bzhin dang ngo, ,spang bar bya ba dang gnyen
po ni btags pas gzhag pas de kho na nyid du 'phags pa klu sgrub
kyi zhal snga nas dang, 'phags pa byams pa'i zhal snga nas kyis,
'di la bsal bya ci yang med, ,bsnan

par bya ba cung zad med, ,yang dag nyid la yang dag lta, ,yang
dag mthong na rnam par grol, ,zhes don dam pa la spang ba dang
spong byed med pas 'dod chags dang bral ba'i mtha'o, ,snang ba
rnams ni sems nyid las ma gtogs pa'i phyi rol gyi don med de de'i
phyir na, 'phags pa nyid

kyis; 'byung ba che la sogs bshad pa, ,rnam par shes su yang dag
'du, ,de shes pas ni 'bras 'gyur la, ,log par rnam brtags ma yin
nam, ,zhes gsungs pa dang, 'phags pa byams pa'i zhal snga nas
kyang, bdag dang chos su gter 'dod pas, ,sna tshogs dag

ni gang byung ba, ,da ni rnam par shes par 'gyur, ,gyur pa de
yang rnam gsum ste, ,rnam par smin dang ngar sems dang, ,yul la
rnam par rig pa'o, ,zhes rab tu byed pa sum cu pa las gsungs pa
lta bu'i don gyi rmi lam gyi mtha'o, ,chos nyid la rang dang
spyi'i mtshan nyid mi 'thad de

@289a *, ,yongs su grub pa ni gzung 'dzin dang bral bas mtshan
nyid med pa'o, ,yang dag pa ma yin pa'i kun du rtog pa las byung
ba khams gsum gyi sems dang sems las byung ba'i mtshan nyid gzhan
gyi dbang du gyur pa ni chags pa ste dngos por zhen ces bya ba'i
don te,

de nyid phyin ci ma log pa'i ye shes kyi ma skyes par khong du
chud pas chags pa med pa'i mtha'o, ,phung po dang de las gzhan
par yod par mi 'thad pas, gang zag tu lta ba rnams ni med pa'i
don gyis bdag gi rang bzhin gyi mtha'o, ,gzung ba dang 'dzin pa'i
ngo bo nyid chos su lta ba rnams ni

gzugs la sogs pa gcig dang du ma'i rang bzhin dang bral bas na,
chos thams cad kyi rang bzhin te ngo bo nyid med pas na mtha' ste
stong pa nyid do, ,ci lta ba bzhin zhes pa ni de dag thams cad
rang bzhin gyis stong gi yod pas bshigs pa lta bu ma yin pas so,
,dam bca' ba tsam ni ldog pa ma yin te,

gnod pa byed pa'i tshad ma gzhan yod do, ,de gang zhe na, dngos po
dang, dngos po med pa dag ni phan tshun 'gal bar smra ba ma yin
nam, 'di las lhag pa gang gis dngos po mi brdzun la, de med pa ni
yang dag pa yin, tshad ma thams cad kyi nang nas mngon sum gyi
tshad ma ni gtso bo yin la, mngon

sum gyi tshad ma yang dbang po nyid gtso bo yin pas thams cad la
gsal bar snang ba go ci ltar bzlog ces, de ci'i phyir zhe na zhes
rgol ba la, lan ni de lta ma yin te, dngos por lta ba ni rigs pas
brtags kyang brdzun pa yin la, chos rnams kyi dngos po med pa ni
bden pa nyid de,

de ci'i phyir zhe na, rigs pas grub cing des gnod pa med pa'i
phyir ro, ,dngos por lta ba ci ltar rigs pas brtag ce na, thog ma
nas ma skyes shing ma byung ba'i phyir te, zhes gsungs te, thog
ma zhes bya ba ni dang po nyid nas so, ,dang po zhes bya ba ni
byis pa yod pa'i dngos po

bshig pa ma yin te, de ni skur ba yin te sngar bshad pa bzhin no,
,lung las kyang, de bzhin gshegs pa rnams 'jig rten du byung yang
rung, ma byung yang rung ste, chos rnams kyi chos nyid ni rtag tu
gnas pa'o zhes gsungs so, ,ma skyes pa ni skye ba med pas brjod
du med pa'i

@289b ngo bo nyid de, 'phags pa klu sgrub nyid kyis kyang dbu ma
shes rab las, rang las ma yin gzhan las min, ,gnyis las ma yin
rgyu med min, ,dngos po gang dag gang na yang, ,skye ba nam yang
yod ma yin, ,zhes bya ba la sogs pa gsungs la, yang, rten cing
'brel par

gang 'byung ba, ,rang bzhin gyis ni de ma skyes, ,rang bzhin gyis
ni ma skyes gang, ,de la skye zhes ci skad brjod, ,shin tu phra
ba'i dngos rnams la, gang gi skye ba rnams brtags la, ,rnam par
mi mkhas de yis ni, ,rkyen las byung ba'i don ma mthong, ,zhes
gsungs pa dang,

yang 'phags pa byams pa dang 'phags pa thogs med kyi zhal snga
nas kyang, sgro 'dogs pa'i legs par ma zan pa dam pa'i chos 'dul
ba las nyams pa gang zhe na, gal te chos gang dag dang, dngos po
gang la yang ji ltar brjod pa 'jug pa ltar chos de dag dang dngos
po

de'i bdag nyid du 'gyur na ni de ltar na chos gcig pu dang, dngos
po gcig pu'i ngo bo nyid rnam pa sna tshogs mang bar thal bar
'gyur ro, ,de ci'i phyir zhe na, 'di ltar chos gcig pu dang dngos
po gcig pu la mang por dgag gi rnam pa sna tshogs mang por brjod
cing btags te

'dogs la, btags pa'i tshig rnam pa sna tshogs mang po dag las
brtags pa'i tshig gang rung gcig cig chos de dang dngos po de la
de'i bdag nyid dang, de'i rang bzhin gyi ngo bo nyid du gyur la,
brtags pa'i tshig gzhan dag ni ma yin no zhes bya ba'i nges pa ci
yang mi dmigs te,

de'i phyir btags pa'i tshig thams cad ni ma lus pa'am gcig kyang
rung ste, chos thams cad dang dngos po thams cad kyi de'i bdag
nyid du 'gyur ba'ang med la, de'i rang bzhin gyis ngo bo nyid du
'gyur ba yang med do, ,gzhan gal te gzugs la sogs pa'i chos rnams
'dogs pa'i

tshig gi ngo bo nyid med pa yin no zhe na, de ltar na dang po
sngar byung ba phyis dga' mgur 'dogs pa'i tshig nye bar 'dogs na
ni 'dogs pa'i tshig gis nye bar 'dogs pa'i snga rol des nye bar ma
btags pa'i tshe, chos de dang dngos po de ngo bo nyid med par
'gyur ro, ,ngo bo nyid med na yang

@290a *, dngos po med pa la ni 'dogs pa'i tshig gis nye bar ji
ltar gdags, 'dogs pa'i tshig gis nye bar 'dogs pa de mang na yang,
chos dang dngos por 'dogs pa'i tshig gi ngo bo nyid yod par mi
rung ngo, ,gal te 'dogs pa'i tshig gis nye bar 'dogs pa'i

snga rol nas gzugs da gzugs kyi bdag nyid yin te, phyis kyang de
la gdags pa'i tshig gis bsdus pa'i dus su gzugs su nye bar 'dogs
par byed na yang, de ltar na ni gzugs zhes 'dogs pa'i tshig nye
bar 'dogs pa de med bzhin du yang, gzugs zhes bya bar 'gyur ba'i
chos dang der 'gyur

ba'i dngos po la, de'i blo 'jug par 'gyur bar rigs na, de mi 'jug
pas na rigs pa dang gtan tshigs 'dis chos gzugs nas mya ngan las
'das pa'i bar du brjod pa'i ngo bo nyid du rig par bya'o zhes
gsungs pa skye ba med cing brjod du med pa nyid du rig par bya'o,
,ma byung ba yang zhes bya

ba ni 'bras bu la btags pa ste, rgyu skye ba med pa la 'bras bu
yang sngar bstan pa ltar 'byung ba med pa'i phyir ro, ,la la na
re ma skyes pa dang ma byung ba ni ngo bo gcig la tha snyad gnyis
su btags pa'o zhes zer ro, ,la la na re ma skyes pa ni da ltar
ro, ,ma byung ba ni 'das pa'o, ,'bral ba med

ba ni ma 'ongs pa na yang skye ba med pa'o zhes kyang zer ro,
,gzhan dag ni spang bya'i nyon mongs pa la sogs pa ni skye ba med
la, de'i gnyen po ni ma byung ba ste ci'i phyir zhe na, gnyen po
ni spang bar bya ba la sogs pa'i phyir ro, ,da ltar spang bya
dang spong byed med na gang gis gang zhig ci ltar spong

ste; des na spangs pa'i 'bral ba yang med do zhes zer ro, ,de
ltar rgyu dang 'bras bu ma skyes zhing ma byung ba de la, gnyen
pos byar med pas na spang bar bya ba'i 'bral ba yang med do, ,'o
na yod pa sun phyung na med par 'gyur ro zhe na ma yin te, kho bo
cag dbu ma pa ni med par yang khas mi len

te; med pa ni skur pa yin pas sngar bshad pa bzhin no, ,gtan
tshigs gzhan yang yod de, 'phags pa klu sgrub kyi zhal snga nas
kyang, gang la med pa 'dod pa la, ,byang chub brten phyir sems
med cing, ,khas len med cing spyod pa med, ,de la ci ltar med pas
shes, ,zhes gsungs

@290b pa dang; yang, rnam par dben don mi shes shing, ,thos pa
tsam la 'jug byed pa, ,mi gang bsod nams mi byed pa'i, ,skyes bu
tha shal de dag brlag ,ces gsungs pa dang, yang lung las, stong
nyid don ni mi shes shing, ,stong pa nyid du khas 'che la, ,chad
par lta bar

gyur ba ni, ,stong min stong par lta zhes la, ,'phags pa byams pa
dang 'phags pa thogs med kyis kyang, sngar bstan pa'i rjes thogs
nyid du skur pa 'debs pa'i legs par ma zin pa dam pa'i chos 'dul
ba las nyams pa gang zhe na, gzugs la sogs pa'i chos rnams kyi

dngos po tsam la skur pa 'debs pa ni de kho na yang med la 'dogs
pa yang med de, de gnyi ga yang mi rigs so, ,'di lta ste, dper na
gzugs la sogs pa'i phung po rnams yod na gang zag tu gdags su
rung gi ,med du zin na dngos po med pa la gang zag gdags su med
do, ,

de bzhin du gzugs la sogs pa'i chos rnams kyi dngos po tsam yod
na, gzugs la sogs pa'i chos rnams 'dogs pa'i tshig nye bar gdags
su ring gi ,med na dngos po med pa la gdags pa'i tshig nye bar
'dogs pa med do, ,de la 'dogs pa'i gzhi med du zin na ni gzhi med
par

'gyur bas, 'dogs pa yang med par 'gyur ro, ,de lta bas na gang
zag kha cig shes par dka' ba'i mdo sde theg pa chen po dang ldan
pa, zab mo stong pa nyid dang ldan pa, dgongs pa'i don bstan pa
dag thos nas, bshad pa'i don yang dag pa ji lta ba bzhin du ma
shes nas tshul bzhin

ma yin par rnam par brtags te rigs pa ma yin pas bskyed pa'i rtog
pa tsam gyis 'di thams cad ni brtags pa tsam du zad de 'di ni de
kho na yin no, ,su 'di ltar blta ba de ni yang dag par blta ba
yin no zhes de ltar lta zhing de skad smra'o, ,de dag gi ltar na
'dogs pa'i gzhi'i

dngos po tsam yang med pas 'dogs pa nyid kyang thams cad kyi
thams cad du med par 'gyur na, brtags pa tsam gyis de kho na lta
yod par ga la 'gyur, de bas na de dag gis ni de kho na nyid dang,
brtags pa dang, de gnyis ka la skur pa btab par 'gyur te, de'i
phyir

@291a *, ,med par lta ba'i gtso bo yin par rig par bya'o, ,de
ltar med pa de ni tshangs pa mtshungs par spyod pa la mdzangs pa
rnams kyis smos pa'i 'os ma yin zhing 'grogs par mi bya ba ste,
des rang gang lta ba 'dzin yang phung bar byed pa'i phyir ro,
,'di la dgongs

nas bcom ldan 'das kyis kyang 'di na la la gang zag tu lta ba ni
bla'i, la la stong pa nyid la log par zin pa ni gsor mi rung ngo
zhes gsungs te, ci'i phyir zhe na, gang zag tu lta ba ni shes bya
ba la rmongs su zin kyang shes bya la skur ba mi 'debs pas na
ngan song du yang skye bar mi 'gyur la, gzhan

dag kyang mi slu zhing chos dang bden pa la 'god par byed do,
,bslab pa'i gzhi yang nyams su len par 'gyur la, stong pa nyid la
log par zin pas ni de las bzlog par 'gyur ro, ,ci ltar log par
zin ce na, gang la gang gis stong pa de la yang mi 'dod la, gang
gis gang stong pa de

yang mi 'dod pa 'di lta bu ni log par zin pa zhes bya ste, ci'i
phyir zhe na gang gis stong pa med pa dang, gang stong ste yod
pa'i stong pa nyid ni rigs pa'i phyir ro, ,thams cad med na ni
gang du ci zhig gang gis stong par 'gyur te, des de nyid stong pa
nyid du 'gyur du mi rung ngo, ,de'i phyir

da lta bu ni stong pa nyid la log par zin pa yin no zhes gsungs
so, ,'o na chos rnams kyi ngo bo nyid gang yin zhe na, brjod du
med pa nyid de, brjod pa ni mtha' yin pa'i phyir ro, ,de'i phyir
'phags pa 'jam dpal gyis litstsha b'i dri ma med par grags pa la
sobs pa dris nas, de ci'i phyir zhe na

zhes rgol ba la, lan ni cang mi smra bar gyur pa dang, 'phags pa
'jam dpal gyis rjes su bstod pa lta bu dang, 'phags pa byams pa
dang 'phags pa thogs med kyis kyang, yang dag ma yin kun rtog
yod, ,de la gnyis po yod ma yin, ,stong pa nyid ni 'di la yod, ,

de la yang ni de yod do, ,stong pa ma yin mi stong min, ,de lta
bas na thams cad bshad, ,yod pa med pas yod pas na, ,de ni dbu
ma'i lam yin no, ,zhes gsungs pas, yang dag pa ma yin pa'i kun du
rtog pa yod pa dang gzung ba dang 'dzin pa med pa dang, gzung ba
dang 'dzin

@291b pa dang bral ba dang, rang rig pa yod pas na, kho bo cag
dbu ma pa ni mtha' gnyis dang bral ba'i lam la legs par 'jug pas
log par zin pa'i gang zag phyi dang nang gi mu stegs byed kyi
rtog ge ba ngan pa'i gzhung lta zhig ga la 'dzin, de'i phyir tshu
rol mthong ba'i mngon sum

la sogs pa ni snang ba'i don la yang 'khrul par 'gyur na, shin tu
lkog tu gyur pa'i don las kyang rmongs par 'gyur, de'i phyir
'phags pa klu sgrub dang thogs med kyi lung gi rjes su 'brangs
pas lung nyid tshad ma yin te, sngar bshad pa lta bu'o, ,ci'i
phyir zhe na, 'phags

pa klu sgrub ni sa dang po la gnas pa yin la 'phags pa thogs med
ni sa gsum pa la gnas pa yin pas grub pa'i mtha' yang mtshungs pa
nyid de, ci ltar kho bos bsgrub pa bzhin no, ,kho bo cag shes bya
nang gi yin par 'dod pa la sun 'byin pa'i gang zag zhe sdang bas
smra ba rnams kyis

log par zin pa'i rnam grangs mang du yod mod kyi, 'dir ha cang
spros pas chog nas da ni dkyus la 'jug par bya ste, gal te mya
ngan las 'das pa'i rang bzhin de lta bu rtogs par bya na, 'o na
byang chub sems dpa' rnams yang dag pa'i mthar ltung bar 'gyur ro
zhe na ma yin te, mya

ngan las 'das pa'i rang bzhin de dag gi phyogs 'ga' zhig rtogs
par zad kyi mtha' dag pa ni sa bcu'i dbang phyug gis rtogs par
'gyur bas, shin tu mthar thug pa mi brjod mi ston te zhes bya
ba'o, ,brjod na ni der 'gyur ro zhes bya ba'i tha tshig go,
,phyogs 'ga' zhig ma

rtogs na ni dngos bor lta bar 'gyur la, thams cad du rtogs na ni
yang dag pa'i mtha' mngon du byas par 'gyur bas, de ci'i phyir
zhen zhes rgol ba la, lan ni 'og nas bshad pa ltar thabs dang
shes rab zung du 'brel par sgom pa'i dbang gis srid pa dang zhi
ba'i mtha' bsrings

pa yin no zhes bstan pa ni de dag gis ni zhes bya ba'o, ,phyogs
'ga' zhig ces bya ba ni mos pas spyod pa'i sa la mos pas yul du
byed pa na khong du chud par 'dod pa ste 'dun pa'o, ,mos pas
spyod pa'i sa chen po la bden pa rtogs pa dang, rjes su mthun
pa'i chos mos pas

@292a *, ,yul du byed pa rang bzhin gyis ngo bo nyid la blo yongs
su gtang ba'o, ,sa dang po la chos kyi dbyings kun du 'gro ba'i
de bzhin nyid rtogs pa na sangs rgyas kyi sa la chos thams cad
rnam pa thams cad du mngon par rdzogs par sangs rgyas pas na,
chos thams

cad kyi rang bzhin gcig pa dang, du ma dang bral ba'i ngo bo nyid
rtogs pa'i bar du yon tan thams cad gyen du ldan pa yin par sbyar
bar bya ste, kho bos ni gzhung mangs pa'i dogs pas sbyar ba ma
byas so, ,de la mngon du bya ba ni gzugs kyi sku'i rnam pa gnyis
te, ji skad du sa dang po la

sangs rgyas brgya'i zhal mthong zhing zhes bya ba la sogs pa
gsungs so, ,skad cig gcig la zhes bya ba ni ting nge 'dzin gyi
stobs kyis so, ,de dag kyang dngos por ma zhen par kun rdzob kyi
sgo nas ye shes kyi skad cig gis rjes su 'brang bar bya zhes bya
ba ste, ye shes kyi yul ni kun

rdzob yin pa'i phyir la, ting nge 'dzin gyi rdzu 'phrul gyi stobs
kyis na skad cig kyang zhes bya'o, ,rjes su 'brel pa ni rjes su
'gro ba'o, ,skad cig de la yang zhes bya ba ni de'i skad cig ma
gcig la yang ngo, ,thams cad ces bya ba ni dus gsum pa rnams so,
,mngon par

bsgrub pa ni sems can yongs su smin par bya ba dang, zhing yongs
su sbyang bar bya ba'o, ,'o na dngos por lta bar 'gyur zhe na,
gnyis kyi 'du shes kyang bskyed par mi bya zhes bya ba ste, gnyis
ni bdag gzhan no, ,'du shes ni rnam par rtog pa ste, de bskyed
par mi bya

ba ni, byang chub sems dpa'i nyon mongs pa yin pa'i phyir ro, ,'o
na 'dus ma byas pa 'ba' zhig bsgom pa'am zhe na de ni ma yin te,
'gog pa'i mtha' spang dgos pa'i mi gnyis pa'i 'du shes kyang ma
yin zhes bya ste, sgyu ma tsam du dmigs par bya dgos pa'i phyir
ro, ,sgyu ma tsam

zhes smos pas, gang zag dang chos su blta ba'i 'du shes spang bar
bya ba ni, sems can zhes bya ba la sogs pa'o, ,gnyis dang gnyis
ma yin pa'i lta ba spangs na ci ltar 'bras bu thob ces de ci'i
phyir zhe na zhes rtog pa la, sngar bshad pa ltar mtha' gnyis ni
spangs pa yin pas

@292b yod pa dang med par zhen pa'i lam rnams dang bral zhing
bdag dang chos su lta ba'i 'du shes spang dgos pa ni lam gyi gegs
yin pa'i phyir ro, ,de la zhen pa'i 'dod chags pa'o, ,de ltar mya
ngan las 'das pa'i rang bzhin gyi sgo nas bstan nas da ni phrin
las kyi sgo nas mya ngan las

'das pa'i rang bzhin bstan pa ni, kye rgyal ba'i sras zhes gsungs
te, phrin las ni rnam pa gnyis te, mi rtog pa dang, dus thams cad
pa'o, ,de dag bstan pa ni, gzhan yang zhes bya ste, 'byung ba'i
phrin las ni de bzhin gshegs pa 'byung ba zhes gsungs

te; chos kyi sku'i phrin las sprul pa'i ngo bo nyid bstan pas
'dul ba rnams la yang dag par rdzogs pa'i sangs rgyas 'pho ba
dang lhums su 'jug pa la sogs pa snang ba ni 'byung ba'o, ,'jig
pa'i phrin las ni sprul pa'i snang ba brtul bar byed pa ste, rtag
par 'dzin pa'i lta ba

bzlog par mdzad pas, ku sha'i grong la sogs par rdo rje lta bu'i
sku bshigs par mdzad pa, yongs su smin par byed pa ni yongs su
mya ngan las 'das pa zhes bya ba ste, skyo ba bskyed pa ni rtag
par lta ba can rnams so, ,'o na de bzhin gshegs pa ni 'dus byas
pa'o snyam

du sems na mi rtog pa'i phrin las yin pas skye ba 'ang med ces
bya ba la sogs pa ste, dus rnams kun du de bzhin gshegs pa ni,
,dbyings dang ye shes gnyis med rang bzhin gyis, ,chos kyi sku
ste de la de zhugs nas, ,mya ngan 'da' min gzhan las 'das pa min, ,

zhes bya ba'o, ,de'i dpe gang zhe na, 'di lta ste dper na zhes
bya ba la sogs pa gsungs te, de bzhin gshegs pa'i phrin las ni
yul la khyab pas na, sangs rgyas gcig gis kyang mdzad pa thams
cad du mdzad pa mya ngan las 'da' ba'ang thams cad du ston pa ni
nyi ma'i dkyil

'khor chos kyi dbyings dang mnyam pa zhes de gsungs pa yin no,
,mya ngan las 'da' bar snang ba yang thugs rje nyi tshe ba ma yin
mod kyi, 'on kyang gdul bya rnams kyi nyes pas yin na, snod chag
gam zhes bya ba la sogs pa'i dpes gsungs pa yin te, de la tshogs
ma

@293a *, ,bsags pa dang, dman par bsags pa dang, bsags pa thag
bsrings pa gsum gyi dbang du mdzad nas chag pa dang logs shig
phyung ba dang, stong par gyur pa zhig smos te, snod chag pa lta
bu ni rnam par smin pa'i sgrib pa dang ldan pa ste, des thag
bsrings

pa'i phyir ro, ,logs shig tu phyung ba lta bu ni sems rnyog pa
dang ldan pa ste, des tshogs dman par bsags pa'i phyir ro, ,stong
pa lta bu ni las dang nyon mongs pa'i sgrib pas khebs pa ste,
de'i dbang gis tshogs ma bsags pa'i phyir ro, ,de lta bu'i sgrib
pa dang ldan pas na de

de bzhin gshegs pa mi mthong bas, ,ci ltar chu yi snod chag na,
,zla ba'i gzugs brnyan mi snang ltar, ,de bzhin sems can ngan pa
la, ,sangs rgyas sku ni mi snang ngo, ,zhes gsungs pa lta bu'o,
,'o na de bzhin gshegs pa gcig gis phrin las mdzad pa zin na,
thams cad

kyang ma yin nam, lung las kyang sangs rgyas thams cad ni mdzad
pa gcig go zhes 'byung ngo snyam du sems na, mdzad pa'i phrin las
ni me'i dpe gsungs te, me ni gcig tu 'bar ba dang, shi bas thams
cad ma yin pa ltar de bzhin gshegs pa'i phrin las kyang gcig tu
rdzogs

pas thams cad du ma yin te, gdul bya shing lta bu yod pa dang med
pa las phrin las me lta bu 'bar ba dang, mi 'bar bar shes par bya
ba dang, ci ltar me ni gzhan du 'bar, ,gzhan du shi bar gyur pa
ltar, ,sangs rgyas phrin las sems can la, ,snang dang mi snang
shes par bya,,

zhes gsungs pa lta bu'o, ,'o na dang po sems bskyed pa'i tshe,
sems can thams cad gdon par dam bcas nas tha ma mya ngan las 'das
kyang, sems can gyi khams 'bri ba'am gang ba mi mngon pas mdzad
pa ci ltar mthar phyin ce na, la la ni rigs pa dang ldan pa'i
gang zag rnams

la yin pas rigs med pa rnams ci ltar dag par 'gyur rigs zhes bya
ba ni thog ma med pa'i dus can rgyu dang rkyen gyis 'dus ma byas
pa, chos nyid kyis thob pa, skye mched kyis khyad par yin pa'i
phyir ro, ,de lta bas na rigs dang ldan pa rnams ni grol ba nyid
pas nyes pa med do zhes bya ba

@293b dang; yang bsam pa la rnam par gzhag pa byed pa pos dngos
po'i stobs kyis ma yin pas nyes pa med pa yin la, 'o na brdzun du
smra bar ji ltar mi 'gyur zhe na mi 'gyur te, nang gi bsam pa'i
dbang gis 'du shes bsgyur ba med pa'i phyir la, rigs kyi khyad
par gyis grol ba dang, ma grol

ba srid pa'i phyir ro zhes zer la, gzhan dag la ni, ma zhum pa yi
lus kyis ni, ,tshor ba lhag par bzod byed cing, ,mar me shi bar
gyur pa bzhin, ,de yi sems ni rnam par grol, ,zhes gsungs pa'i
mya ngan las 'das pa spangs nas, sangs rgyas mya ngan yod mi
'da', ,

chos kyang nub par mi 'gyur te, ,sems can rnams la phan gdags
phyir, ,thabs kyis mya ngan 'das pa ston, ,ces gsungs pa'i lung
tshad mar byas nas, bde gshegs snying po 'gro kun yongs la khyab,
,sems ni rgya che mchog tu rab bskyed de, ,'gro ba 'di dag thams
cad

sangs rgyas 'gyur, ,de'i phyir snod min sems can gang yang med,
,ces bya ba thams cad kyang de bzhin gshegs par 'gyur bas, phrin
las nyid kyi khyad par de dag 'dul ba'i thabs su ston pas, gzhan
yang yongs su mya ngan las 'da' bas gdul ba rnams la zhes gsungs
pa

yin no; ,thams cad de bzhin gshegs pa'i snying po can du sgrub pa
ni, bshad zin 'chad par 'gyur bas gzhan, ,zhes bya ba'i tshul gyis
re zhig gzhag go, ,bri ba dang gang ba med pa ni sems can gyi
khams mi zad pa'i phyir la, mi zad pa'ang spyi'i dbang du byas
pa'i phyir te, so so'i

dbang du byas nas grol ba'i phyir zad pa kho na'o, ,spyi ni so so
ba 'dus pa ma yin la, so sor grol ba nyid kyis spyi ci ltar mi
grol, gang zhig snon pa med la bri ba yod pa de ni zad pa'i chos
can te, dper na 'bru'i phung po lta bu'o zhe na ma yin te, rigs
su chad pa'i phyir dpe 'dra ba ma

yin no; ,gang zhig pha mtha' yod pa de ni zad par rigs pa las
sems can gyi khams ni nam mkha'i khams dang mnyam pas pha mtha'
med pas zad par ci ltar rigs, de ma grub bo zhe na, lung dang
'gal ba'i phyir la, nyes pa zad pa'i lung ni chos dang mthun par
zlog par mi rigs

@294a *, ,so; ,drang ba'i don du yang bkri bar mi nus te, snga ma
ltar nges pa'i don gyi mtshan nyid dag dang ldan pa'i phyir ro
zhes zer ro, ,yul khyab pa ci lta ba bzhin du dus la khyab pa de
nyid kyi dpe gang zhe na, sgyu ma'i mkhan po zhes gsungs te,
mkhas pa ni bzo'i khyad par

legs pa'o, ,lobs pa ni rnam pa mtha' dag shes pa'o, ,shin tu
byang ba ni mang du byas pas myur ba nyid do, ,sngags ni lha pho
dang 'brel pa ste gsang ba'i phyir ro, ,rig pa ni lha mo dang
'brel ba ste, rig ma yin pa'i phyir ro, ,dpe dang sbyar ba ni de
bzhin du zhes bya ba la sogs

pa ste, ye shes kyi rgyu tshad med pa ni, bskal pa grangs med pa
gsum du bsags pa'i tshogs so, ,la la na re bskal pa grangs med pa
sum cu rtsa gsum gyis nges par 'byung ngo zhes zer ro, ,thabs ni
thabs su gyur pa ste thabs nyid do, ,de gang zhe na, bsod nams
kyi tshogs te

gsang sngags lta bu'o, ,shes rab ni don dam pa zhes pa'o, ,ye
shes ni kun rdzob shes pa ste, shes rab dang ye shes ni rig ma
lta bu'o, ,mi 'jigs pa ni 'og nas 'byung ba ltar dus gsum la
khyab pa'o, ,de ltar na mya ngan las 'das pa ni phrin las kyi sgo
nas kyang rig par

bya'o; ,de ltar na mya ngan las 'das pa rang bzhin dang phrin las
kyi sgo nas rgyas par bshad nas, de dag gi don bsdu ba ni kye
rgyal ba'i sras de ltar zhes bya ba la sogs pa gsungs te, rang
bzhin gyi sgo nas bsdu ba ni, tshad med pa'i rjes su song ba zhes
bya ba la sogs pa'o, ,de

la sngar bstan pa'i rang bzhin dang 'dod chags dang bral ba dang,
rmi lam dang, mtshan nyid med pa dang, bdag dang chos thams cad
kyi rang bzhin gyi mtha' rnams ni tshad med pa'i rjes su song ba
zhes bya la, lhag ma rnams ni grangs ji lta ba bzhin du sbyar bar
bya'o, ,phrin las

kyi sgo nas bsdu ba ni, dus bzhin rab tu ston pa zhes bya ba la
sog pa gsungs te, 'byung ba dang 'jig pa'i phrin las yul la khyab
pa nyid nyi ma'i dkyil 'khor ltar snang ba ni, dus ci bzhin du
rab tu ston pa'o, ,de nyid me ltar rgyu yod pa dang med pas 'bar
ba dang, mi

@294b 'bar ba ni 'gro ba thams cad du rgyun mi chad pa ste, gdul
bya'i sems can yod na phrin las rgyun mi 'chad pa yin no, ,dus la
khyab pa'i phrin las sgyu ma bskal par gnas pa ltar phrin las
bskal par gnas pa ltar byin gyis brlabs pas, sngon gyi byin gyi
rlabs kyis

shin tu byin gyis brlabs pa ste, sngon gyis zhes bya ba ni bskal
pa grangs med pa rnams so, ,byin gyis brlab pa ni byin gyis rlabs
kyi mthu nyid do, ,'gro ba'i zhing ni gdul bya'i gnas so, ,chos
kyi dbyings ni khams kyi don te, sems can gyi rjes su zhugs pa

zhes bya ba'i don to, ,de ltar mya ngan 'das pa'i rang bzhin
bstan nas, da ni mya ngan las 'das pa sgo sna tshogs nas 'jug par
bstan pa ni, rab 'byor zhes bya ba la sogs pa gsungs te, chos kyi
dag pa'i sgo nas 'jug pa ni rang bzhin gyis stong pa nyid do zhes
bya ba ste, rang bzhin

gyis stong pa nyid de ni ngo bo nyid kyis dag pa'o, ,rtogs pa
thob pa'i sgo nas 'jug pa ni, chos thams cad mnyam pa nyid du
rtogs pa zhes gsungs te, mnyam pa nyid ni de bzhin nyid tha mi
dad pa'i phyir ro, ,rtogs pa ni khong du chud pa'o, ,byed pa'i
sgo nas 'jug pa ni, rigs

kyi bu zhes gsungs te, byed pa ni phrin las nyid do, ,spangs pa'i
sgo nas 'jug pa ni las zad pa dang zhes bya ba la sogs pa ste,
las dang nyon mongs pa ni rgyu yin la, sdug bsngal ni 'bras bur
gyur pa'o, ,zhi ba ni mngon du rgyu spangs pa'o, ,bya ba ni bag
la nyal bcom pa'o, ,

rnam par zhi ba ni tshor ba rgyun chad pa ste, de ni btang snyoms
kyi ngo bo nyid yin pa'i phyir ro, ,de ltar dag pa dang phrin las
kyi sgo nas 'jug pa mya ngan las 'das par bstan pa dang, 'og nas
mtshan ma rab tu zhi ba la sogs pa mya ngan las 'das par bstan pa
rnams, rab tu rmongs pas gong

'og gi, ,'brel pa go bar bya phyir bstan, ,zhes bya ba'i tshul
gyis mya ngan las 'das pa kun du bstan pa la 'jug pa ni mtha' yas
so zhes gsungs te, kun du bstan pa ni mdo sna tshogs su'o, ,'jug
pa mtha' yas pa ni dag pa la sogs pa la 'jug pa'i phyir ro, ,de
la

@295a *, ,mtshan ma ni gzung bar bya ste, gzugs la sogs pa'i mtshan
ma la'o, ,g-yo ba ni khams gsum gyi sems dang sems las byung ba
rnams te, gzung ba dang 'dzin pa 'gag pas na bral ba ste, de'i
phyir rnam rtog zad pas na de'i tshe mya ngan las 'das zhes

gsungs pa lta bu'o, ,'dus ma byas pa'i sgo nas 'jug pa ni rkyen
gyis sgro btags pa med ces bya ba ste, so sor brtags pa'i 'gog pa
yin pa'i phyir ro, ,de las 'dus ma byas pa ni rgyu dang rkyen
gyis ma byas pa ste, sgro btags pa ni med pa la byas pa yin pa'i
phyir

te de med pa'o, ,'dus byas pa'i sgo nas 'jug pa ni 'dod chags zad
pa dang zhes bya ba la sogs pa gsungs te, lam gyi bden pas 'dus
byas pa'i sgo nas nyon mongs pa spangs pa'i phyir ro, ,phrin las
kyi sgo nas 'jug pa ni, mood gal gyi bus zhes bya ba la sogs pa

gsungs te, dus thams cad pa yin pa'i phyir, de'i tshe de'i dus na
zhes smos pa yin no, ,de la mthong ba'i lam ma skyes pas na byang
chub kyi sems la ma zhugs pa'o, ,byang chub tu sems bskyed pa nas
theg pa chen po la zhugs pa'o, ,rang bzos zhugs pas na dbang

zos pa'o, ,des tha ma'i rnam par shes pa dang, bar ma dor log par
shes pa skyes pas na ltung bar 'gyur ba'o, ,de dag skal ba mnyam
par skye bar mdzad pas na sprul pa ste, thabs sna tshogs la dgod
pas na mi bde ba myong zhes bya'o, ,thugs rje chen po ni dus

thams cad pa'i mdzad pa'o, ,phyir mi ldog pa ni sa brgyad pa la
gzhag pa'o, ,de lta bu'i thams cad pa'i phrin las bstan pa ni,
drang ba'i don yin pas khongs su mi rung zhe na, nges don du
sgrub pa ni dge slong dag ces bya ba la sogs pa'o, ,de la gzugs
la sogs

pa 'dod pa'i yon tan lnga ni 'dod pa'i bde ba'o, ,tshangs par
spyod pa'i phyogs gcig pa'i mya ngan las 'das pa yin pa'i phyir,
khyim nas 'byung ba'i bde ba'o, ,sngar bstan pa'i don rnams kyis
na bsam gtan bzhi dang, mthar gyis gnas pa'i snyoms par

@295b 'jug pa bde ba'o, ,mthong ba'i lam thob pas na rdzogs pa'i
byang chub kyi bde ba'o, ,de dag kyang mngon par ma zhen pas
byung ba dang bya ba'i dpes bstan te, dus thams cad pa ni yin pas
de'i tshe zhes gsungs pa yin no, ,de ltar na mtshan ma rab tu zhi
ba la sogs pa'i

mdo 'di rnams kyis snga ma'i mdo rnams bshad pa yin te, mtshan ma
rab tu zhi ba dang, g-yo ba dang zhi ba dang bral bas ni rtogs
pa'i dag pa bshad par rig par bya'o, ,rkyen gyis sgro btags pa
med pas ni chos nyid kyis bshad par rig par bya'o, ,'dod chags
zad pa la sogs

pas ni spangs pa'i sgo nas 'jug par bshad par rig par bya'o, ,ye
shes shin tu rgyas pa'i mdo las byung ba rnams kyis ni byed pa'i
sgo nas 'jug pa bshad par rig par bya ste, de lta bas na bcom
ldan 'das kyis mdo sde ni mdo sde gzhan gyis bshad par bya'o zhes
gsungs pa yin

no; ,de lta bas na 'di dag gis ni rang dang gzhan gyi don mthar
phyin pa mya ngan las 'das par rig par bya'o zhes bshad nas, da
ni de dag gi don bsdu ba mdo gzhan gyis bstan pas, lang kar
gshegs pa las zhes gsungs te, phrin las rgyun mi 'chad pas na bya
ba la sogs

pa mya ngan las mi 'da' ba ste dus thams cad dang yul la khyab
pa'i phyir ro, ,sngar bstan pa'i rang bzhin de bzhin nyid la sogs
pa rnams ni, rang bzhin gyis chad pa med pa'i mtshan nyid mya ngan
las mi 'da' ba'o, ,de bzhin gshegs pa'i mdzad pa rgyun chad pa
mar me shi ba

lta bur gyur pa ma yin pas dngos po chad pa ma yin dngos por mya
ngan las mi 'da' ba'o, ,'o na ci lta bur zhe na rtog pa zad pa
ste, lung las, byang chub sems dpa'i nyon mongs pa ni rnam par
rtog pa'o zhes gsungs la, rnam rtog thams cad zad pas na, de tshe
nga yi

mya ngan 'da', ,zhes gsungs pas rnam par rtog pa zad pa'o, ,rnam
par shes pa ni mtshan mar 'dzin pa ste, mtshan mar 'dzin pa spangs
pas na rnam par shes pa zad pa'o, ,de la rtogs pa ni spyir rtogs
pa'o, ,rnam par shes pa ni bye brag tu rtog pas de'i khyad par

@296a *, ,ni de yin no, ,mdo kun las btus pa'i bshad pa lung gi
tshad mas sbyar ba las mya ngan las 'das pa la mos pa rnyed par
dka' ba'i gtam brjod pa ste dgu pa'o, ,mdo kun las btus pa las
chos zab mo la bzod pa'i le'u ste dang po rdzogs so,, ,,

de ltar thob bya 'bras bu mya ngan las 'das pa'i rang bzhin gyi
mtshan nyid gtan la phab nas, da ni thob par byed pa'i lam gyi
khyad par brjod par bya ste, 'dir 'phags pa klu sgrub dang,
'phags pa thogs med kyis grub pa'i mtha' mi shes pa'i mngon pa'i
nga rgyal can 'ga'

zhig 'di skad ces, bcom ldan 'das kyis theg pa gsum du gsungs pa
ni nges pa'i don yin te, nyan thos rang rgyal bla med kyi, ,theg
pa che dag ngas bshad do, ,zhes gsungs pa'i mdo tshad mar byas
nas, 'phags pa thogs med kyis ldem por dgongs te, theg pa

gsum du bshad pa yang nges pa'i don yin no zhes bcom ldan 'das
kyis lung dang 'phags pa thogs med kyi dgongs pa'i don mi rtogs
pa de lta bu'i gang zag 'byung bar dgongs nas, de dag la phan
gdags shing nges pa'i don du gtan la dbab par mdzad pas, theg pa

gcig tu bstan pa'i phyir theg pa gcig la zhes smos te mos pa ni
nges par 'dzin pa'o, ,shin tu rnyed par dka' ba ni tshogs bsags pa
rung ba'i phyir, de dag 'di skad ces sems can rnams ni rigs rnam
pa lnga'i bdag nyid pas de'i 'bras bu theg pa yang gsum ste,

rigs gcig tu gsungs pa yang, de bzhin nyid ni thams cad la,
,khyad par med phyir dag gyur pas, ,de bzhin gshegs nyid de yi
phyir, ,'gro kun de yi snying po can, ,zhes bya ba yin pas, de'i
phyir theg pa gcig tu gsungs pa yang, rigs ma nges pa

dang; theg pa chen po pa'i rigs can la dgongs pa ste, 'phags pa
byams pas, kha cig dag ni drang phyir dang, ,gzhan dag nges par
gzung ba'i phyir, ,rdzogs pa'i sangs rgyas rnams kyis ni, ,ma
nges rnams la theg gcig bstan, ,zhes zer te, de dag gis

@296b 'phags pa byams pa la sogs pa'i dgongs pa ma rtogs shing mi
shes par rig par bya'o, ,ci'i phyir zhe na, gal te de bzhin nyid
thams cad la yod na bye brag med pa'i phyir, gang zhig grol ba
chen por mi 'gyur, bye brag yod na de bzhin nyid du ci ltar
'gyur, gal

te rkyen gyi stobs kyis so zhe na, de ni 'dod pa kho na ste, rigs
lnga gsungs pa ni rkyen gyis byas pa'i phyir ro, ,de bzhin nyid
ni 'dod pa ma yin te, skye mched kyi khyad par ro zhe na ma yin
te, de bzhin nyid med na, skye mched kyi khyad par gang las
'grub, rgyu dang rkyen gyis 'dus ma byas pa zhes

'dod pa las kyang de bzhin du mngon no, ,'o na khyed cag kyang
theg pa gsum du ji ltar mi 'dod, ,de'i phyir de bzhin nyid la
dbye ba med na, rigs gcig pa'i phyir de ci ltar rung, ma yin te
de bzhin nyid gcig pa nyid las kyang sgrub pa'i khyad par gyis
te, brten pa chos kyi bye brag gis, ,rigs kyi

dbye ba yongs su brjod, ,ces 'dod do, ,de ni mtshungs so zhe na,
gang du gnas skabs su'o zhe na de ni mi 'dod pa ma yin no, ,mthar
thug par ro zhe na ci ltar mtshungs te sngar bstan pa'i rigs pa
nyid kyis so, ,zab mo'i don la rigs pa ma yin te lung yod do zhe
na, rigs

pas bstan par ma gyur pa'i, ,lung ni bkrir btub pa'i phyir nges
par mi 'gyur la, bzlog pa ni nges pa can yin pas chos kyi dbyings
ni rigs kyi don yin pas dbyer med pa'i phyir, thams cad kyang de
bzhin gshegs pa'i snying po can yin pas, de'i 'bras bu theg pa
gcig pa nyid

de; rtogs pa'i thabs rim can du theg pa sna tshogs su bstan cing,
rigs de nyon mongs pa la sogs pas snang bar ma gyur pas, re zhig
rigs lngar gsungs pa yin te, ci ltar rdo rje'i phyi ma'i gser,
,mig lam snang bar ma gyur pa, ,sbyangs pas snang bar gyur pa
bzhin, ,'jig

rten bde bar gshegs pa brjod, ,ces gsungs pa'i phyir dang, 'phags
pa klu sgrub kyis kyang, sbrum ma'i lto na 'dug pa'i bu, ,mig lam
snang bar mi 'gyur ltar, ,nyon mongs thibs pos bkag pa yis, ,chos
dbyings mig lam snang ma yin, ,zhes gsungs so, ,de bzhin

@297a *, ,du 'phags pa byams pas kyang, chos dbyings snang byed
'od 'byung zhing, ,de bzhin nyid la tha dad med, ,rigs kyi don ni
snang ba'i phyir, ,thams cad bde gshegs snying po can, ,zhes
gsungs pas de bzhin gshegs pa'i snying po'i mdo ji lta ba bzhin
du nyon

mongs pas bkris su zin kyang, sad pa'i rkyen gyis 'dus byas na
thams cad theg pa gcig tu zad do, ,de rtogs pa'i thabs su theg pa
sna tshogs su bstan pa la 'gal ba med de, skas kyi gdang bu bre
ba'i tshul gyis ji skad du, lha yi theg dang tshangs pa'i theg ,de
bzhin nyan thos rang

rgyal dang, ,bla na med pa'i theg pa zhes, ,rnam pa du mar ngas
bshad do, ,zhes gsungs la, 'og nas kyang theg pa gsum du yang ma
zad kyi zhes 'byung ba dang, de yang sngar bstan pa ltar 'og ma
med na gong ma mi skye ba'i phyir bstan la, de'i dgos pa gang
zhig ce na, dbang po rtul

po drang ba'i thabs dgon pa chen por grong khyer sprul pa dang
'dra'o zhes bshad par bya'o, ,de'i phyir theg pa gcig tu sgrub
pa'i 'thad pa gsungs pa ni, theg pa gcig tu zad pa la, ,zhes dam
bca' bar mdzad do, ,gtan tshigs gang zhe na, rigs pa ci lta ba
bzhin du lung gis

gtan tshigs bkod pa ni, nga yang theg pa gcig las brtsams te zhes
gsungs te theg pa gcig gang zhe na, sangs rgyas kyi theg pa zhes
gsungs so, ,rang sangs rgyas su thal bar 'gyur zhes dgongs nas
thams cad mkhyen pa'i mthar thug pa zhes smos so, ,rigs pa nyid
gang zhe na,

gnyis sam gsum zhes bya ba med do zhes gsungs te, sngar bstan
pa'i rigs pas mi 'thad pa'i phyir ro, ,de la gnyis zhes bya ba ni
theg pa dman pa dang mchog tu gyur pa'o, ,gsum zhes bya ba ni
theg pa gsum mo, ,ci ltar med ce na, chos kyi dbyings la tha dad
med pa'i phyir

ro; ,'khor gyis log par rtog pa 'ga' zhig sngar bstan pa ltar
rgol ba ni, ci'i phyir zhe na zhes bya'o, ,lan ni rigs pa ltar
lung gi rang bzhin tshad ma'i skyes bur bsgrub pa ni, phyogs bcu'i
zhes bya ba ste bcom ldan 'das sh'akya thub pa ni snyigs ma lnga
dang ldan pa'i khams

@297b su byon pas dman pa'o snyam pa'i log rtog bsal ba'i phyir,
sangs rgyas thams cad mnyam pa ste, ,sku tshe mtshan dang rigs kyis
min, ,zhes bya ba'i tshul gyis gang 'das pa'i dus na byung ba'i
zhes bya ba la sogs pa gsungs pa yin no, ,rim can du gsungs pa
thams cad ma yin te,

dbang po rnon po'i gang zag la ni cig car du'o zhes bstan pa ni,
theg pa gnyis su brtags pa'ang med na zhes gsungs pa yin te,
dbang po rnon pos ni dang po nyid nas theg pa gcig tu slob pa yin
pa'i phyir la, de dag tu'ang dbang po rnon po 'dus pas zhes bya
ba'i don to, ,ji smos

zhes bya ba ni gang la zhig ces bya ba'i don to, ,de'i phyir 'jam
dpal zhes gsungs te, snying po ni gtso bo'i don yin pa'i phyir
ro, ,'o na mi mjed kyi 'jig rten 'dir dbang po rtul po sha stag
'dus sam zhe na de ni ma yin te, gang zag dbang po rnon po'i
dbang dang nges pa'i don du na,

nga la nyan thos dang rang sangs rgyas kyi theg pa rnam par dgod
pa med ces gsungs te, theg pa gsum ni bsam pa dman pa la dgongs
te bshad ces bya ba'i don to, 'o na, theg pa gsum du ngas bshad
do, ,zhes gsungs pa dang 'gal bas ci'i phyir zhe na zhes bya ba
la, de ni spyi'i sgo nas bye

brag mtshon pas nyes pa med do zhes bya ba ni lan yin no, ,rnam
grangs gzhan yang ngas yi ge gcig kyang brjod pa med do zhes
gsungs pa las ni 'dul ba'i bsam pa'i dbang gis rtog pa sna tshogs
su byung du zad kyi, de bzhin gshegs pa ni rtog pa spangs pas 'du
shes sna tshogs pa tha dad

kyi 'du shes mi mnga' bas med pa'i phyir te, gal te 'du shes tha
dad pa dang ldan na, de bzhin gshegs pa ma yin par 'gyur zhes bya
ba ni, gal te zhes bya ba la sogs pa gsungs pa yin no, ,de la
rtog pa ma 'gags pas sems yongs su ma dag pa'o, ,de nyid gang zhe
na, mngon

par zhen pa zhes bya ba ste zhen pa ni 'khor 'dun pa dang ldan pa
la chags pa'o, ,nyi tshe ba ni phyogs gcig pa'o, ,'du shes tha dad
pa ni chags pa dang zhe sdang ba'o, ,dpe mkhyud ni gsang ba ste
mdor na theg pa sna tshogs su bstan na nyes pa dang bcas par 'gyur
zhes bya ba'o, ,de la theg pa

@298a *, ,gcig tu blo sbyangs pa la legs pa rnam pa bzhi yod de
rang gi lam la the tshom mi za ba dang, lam gzhan la brnyas pa mi
skye ba dang, bdud kyis bslu bar mi btub ste, phan yon rnam pa
bzhi mtshon pa'i don du legs pa dang po rang gi lam la the tshom mi
za ba

bstan pa ni, 'jam dpal zhes bya ba gsungs pa yin no, ,chos gang
dang gang bstan pa zhes bya ba ni, tshul gzhan dang gzhan gyis so,
,theg pa gcig tu yang dag 'du ba ni byang chub la gzhol ba'o,
,'bab pa ni thogs par byed pa'o, ,sgrub pa ni de'i rgyur gyur
pa'o, ,

yul gcig ni rdzogs pa'i byang chub bo, ,de lta bas na theg pa
gcig tu blos sbyangs pas rang gi lam theg pa chen por shes par
'gyur ro, ,de ltar theg pa gcig tu las kyang gsum du gsungs pa'i
dgongs pa gang zhe na, snga ma ltar gang zag gi dbang po la sogs
pa ma yin

pas na, 'jam dpal zhes gsungs te, rang bzhin gyi rigs de lta bu
rtogs pa'i khyad par la dgongs pas, theg pa rnam par dgod pa
gsungs te, rnam par dgod pa ni rim pa zhes pa sa'i dbang du byas
pa ni sa rnam par dgod pa zhes gsungs te, chos kyi rigs la

bdag med pa tsam du rtogs pa las, nyan thos dang rang sangs rgyas
kyi sar gzhag pa lta bu'o, ,gang zag ni dbang po'i rim pa ste dad
pa'i rjes su 'brang ba la sogs pa gang zag gi rnam par gzhag pa
byed pa lta bu'o, ,tshogs ni rgyu'i don te, tshogs bsags pa'i bye
brag las

rtogs pa tha dad pa dper na chos nyid tha dad pa med pa'i mdo las
bstan pa lta bu'o, ,thabs kyi dbang du byas pa ni 'jug pa'o, ,de
dag dgongs pa can du bstan pas don dam par zhes gsungs pa yin no,
,shes rab kyi pha rol tu phyin pa las kyang theg pa gsum du
gsungs pa dgongs

pa can du bstan pa ni, lha'i bu zhes bya ba la sogs pa ste sems
skyed par byed pa'o zhes pa ni thams cad kyang theg pa chen po'i
snod du bya ba'i phyir ro, ,sems bskyed pa'i mthu med do zhes bya
ba ni, 'dod pa dang sred pa'i zag pa spangs pa'i phyir dgra bcom
par gyur pa'o, ,sems

@298b bskyed na ni zhes bya ba ni theg pa gsum du gsungs pa ni
dgongs pa can yin pa'i phyir la, bar chad mi byed pa ni rigs lnga
dang theg pa gsum du mi smra ba'o, ,khyad par du 'phags pa ni
dgra bcom pa thob pa ste, khams gsum gyi spang bya spang bya ba'i
phyir ro, ,shin tu khyad par du

'phags pa ni, bsam gyis mi khyab pa sgrub pa'i skye ba la brten
nas sems skyed par byed pa'o, ,de bzhin du 'dus pa chen po'i mdo
las kyang gsungs pa ni, theg pa gcig tu yang dag par 'du ba ni
zhes gsungs te, rtogs pa tha dad pa thams cad kyang theg pa chen
por

phyin par byed pas na, yang dag par 'du ba'o, ,de ci'i phyir zhe
na, sangs rgyas bcom ldan 'das rnams ni zhes gsungs te, gtam sna
tshogs ni theg pa tha dad pa'o, ,mi 'byung ba ci'i phyir zhe na,
stong pa nyid tha dad pa med pa'i phyir ro, ,de'i phyir chos kyi
dbyings ro gcig

pa zhes gsungs te, sgrib pa med pa zhes bya ba ni sgrib pa mtha'
dag spangs pa'o, ,ro gcig pa ni gzugs kyi de bzhin nyid kyis rnam
pa thams cad mkhyen pa nyid kyi de bzhin nyid rjes su song ba
zhes gsungs pa lta bu'o, ,nyid kyis gzigs pa'i lam ston pas na
khang du chud

par bya ba'i phyir ro, ,phyir mi ldog pa'i 'khor lo ni de lta mod
kyi, gang zag gi dbang po rim pas rtogs par bya ba'i thabs ston
pa ni, re zhig dpes go bar bya ba'i phyir, dper na zhes gsungs pa
yin no, ,de la bsgom par bya ba'i rim pa ni nor bu mkhan gyis
zhes bya ba la sogs

pa gsungs te, nor bu mkhan lta bu ni thams cad mkhyen pa'i sangs
rgyas nyid de, des, sa'am rdo ni nang du gser, ,bag la zha ba lta
bu ni, ,'di yi khams ni rnam dag pa, ,bag la nyal ni phra bar
gzigs, ,dge slong dag sems can gyi khams rnam par dag pa ni de
bzhin

gshegs pas gzigs so zhes gsungs pa lta bu'o, ,nor bu sbyangs pa
ma byas pa lta bu ni, 'dod chags kyi bag la nyal pa la sogs pas
dkris pa'i khams rnam par dag pa'o, ,bul tog gi chu lta bu ni mi
rtag pas yid 'byung ba la sogs pa ste, mi rtag pa la sogs pa ni

@299a *, ,bsgom pa yin pa'i phyir ro, ,tshad ma'i rgyan las, 'khor
ba las yid ma byung bar, ,sems ni thar par 'dod ma yin, ,sdug
bsngal me yis ma gdungs par, ,skye bo skyo ba skye mi 'gyur,
,zhes gsungs pa lta bu'o, ,'phags pa chos 'dul ba'i chos

thams cad bdag med par yid ches pa'o, ,skra'i la ba dper bya ba
ni, rtsub pas myur du reg par byed pa ltar 'khor ba la yid byung
bar byed pa'i phyir, mi rtag pa la sogs pa ni mi 'dod pa'i ngo bo
nyid yin pa'i phyir la, des na myur du spong ngo zhes bya bar
dgongs pa ste, rtag par

'dzin pa la sogs pa phyin ci log bzhi'i gnyen po yin pa'i phyir
ro, ,brtson 'grus mi 'dor ba ni de tsam gyis chog par mi 'dzin
pa'i phyir ro, ,dngul chu rnon po lta bu ni, stong pa nyid la
sogs pa ste, ngo bo rgyu dang 'bras bus stong pa'i rang bzhin
bsgoms na nyon mongs pa spong bar

'gyur bas, chos kyi grags pas, byams sogs rmongs dang mi 'gal
phyir, ,nyes pa shin tu tshar gcod min, ,stong nyid lta dang de
'gal phyir, ,nyes pa shin tu tshar gcod byed, ,ces gsungs pa lta
bur stong pa nyid shes pa'i shes rab kyis mthong ba'i lam rtogs
par 'gyur

ro zhes bya ba ste, de bzhin gshegs pa'i gtam gyi tshul ni rnam
par rtog pa thams cad kyis dben pa'o, ,bcas pa'i sgra ni bul tog
dang dngul chu 'dre bar byed pa ltar shes rab thabs kyis zin pa
bsgom pa'i phyir ro, ,shing dang snam bu'i byi dor ni sngar gyi
sbrum ma'i reg bya 'dor bar

byed pa ste de bas 'jam pa'i reg pa'i byi dor byed pa ltar, 'di
na bdag gam sems can med, ,ces bya ba'i tshul gyis mtshan mar 'dzin
pa spong ba'i phyir ro, ,sman chen po dper bya ba ni phyir mi
ldog pa'i 'khor lo'i gtam thabs dang shes rab zung du 'brel par
sgom pa yin pas 'og nas

kyang thabs dang shes rab ya bral ba ni 'ching bar gsungs pa'i
phyir la, 'khor gsum yongs su dag pa zhes bya ba ni, bdag la sogs
pa'i 'du shes dang bral ba ste, de bzhin gshegs pa'i yul ni 'khor
ba dang zhi bar mi rtogs pa'o, ,ras srab mo dper bya ba ni, sa
rnam pa

@299b dgu la shes bya'i sgrib pa srab mo sbyang dgos pa'i phyir
ro, ,de ltar rim gyis bsgoms nas mthar phyin par 'gyur ba ni,
rgyud dang zhes bya ba la sogs pa ste rang bzhin ni khams so,
,sna tshogs pa ni ba ru ra'i mdo las ji skad du, ba ru ra'i phung
po 'phang du ri rab dang mnyam pa

zhig la; skyes bu 'ga' zhig gis sems can 'di'i khams ni 'di lta
bu'o zhes brjod cing, ba ru ra'i phung po las re re nas dor yang,
ba ru ra'i phung po ni zad par mi 'gyur ro zhes gsungs pa lta
bu'o, ,'o na rigs gcig nyid nyams so zhe na, mnyam du zhugs nas
zhes

gsungs te, thams cad kyang mthar rim gyis song ba nas 'tshang rgya
bar 'gyur te, dam pa'i chos padma dkar po'i mdo las, dgra bcom pa
rnams sangs rgyas su lung bstan pa lta bu dang, yang byang chub
sems dpa' lag na rdo rje ni, de'i tshe tshe dang ldan pa kun dga'
bor gyur to zhes

bya ba la sogs pa gsungs pa lta bu ni, chos nyid khong du chud pa
nas, ,zhes gsungs te, chos nyid khong du chud pa ni thams cad
rnam pa thams cad du mngon par rdzogs par sangs rgyas pa'o,
,sbyin gnas bla na med pa zhes bya ba ni ci skad du, sangs rgyas
sbyin gnas dam pa mtshungs med 'gyur, ,

zhes bya ba lta bu ste sangs rgyas nyid do, ,de'i phyir nges pa'i
shes byed bkod pa na, phyir mi ldog pa 'khor lo'i mdo las kyang
zhes gsungs pa yin no, ,gzhan gyi log par rtogs pa bsal ba'i
phyir 'jam dpal gyis zhus pa yin, 'o na theg pa gcig tu zad nas
gsum du gsungs

pa'i dgongs pa gang zhe na, dgongs pa bstan pa ni, gsol pa zhes
gsungs pa yin no, ,dgongs pa gang gi slad du ci ltar theg pa gsum
ston ce na, bsam pa dman pa drang ba'i phyir te, gal te theg pa
chen por bskal pa grangs med pa mang por ram, bsod nams dang ye
shes

kyi tshogs chen pos sam, de bzhin du 'phags pa byams pas gsungs pa
ltar, chen po rnam pa du ma bstan na bsam pa dman pa rnams da
dang [?] bar 'gyur bas, slob dpon nyid kyis kyang, spong bas ma
rung bdag nyid can, ,mnar med pa ni spyi'u tshugs 'gro, ,zhes nyes
pa de

@300a *, ,lta bu la sogs pa spang ba'i phyir rgyal po 'char byed
la, btsun mo sngo bsangs ma shi ba brda sprod pa ltar, thabs
mkhas pas de dag rim gyis sangs rgyas kyi sar nye bar khrid de,
sngar ltar cig car bstan na mi 'jug pa spong ba'i phyir ro, ,de'i
thabs mkhas

pa ste mi skrag pa mdzad ces bya ba'o, ,de ltar mi 'jug cing bsam
pa dman pa yang gang gis nyes she na, snyigs ma lnga yi dus na
byung, ,zhes bya ba ste, lta ba'i snyigs ma la sogs pas gos pa'i
phyir dang, yang, dman par mos shing khams kyang shin tu dman,
,grogs po dman

pa dag gis yongs bskor ba, ,zhes gsungs pas, mos pa ste spong ba
dag go zhes bya ba'o, ,de ltar rtsa ba'i lung bkod nas, da ni de
nyid kyis shes par byed pa'i lung bkod pa ni, 'phags pa dpal
phreng gi mdo las kyang zhes gsungs te, yongs su mya ngan las
'das pa ni nyan

thos la sogs pa'i mya ngan las 'das pa'o, ,thabs so zhes bya ba
ni dgon par sprul pa lta bu'o, ,grangs su 'gro ba ni nang du chud
pa'o, ,de'i legs pa ni khong du chud do zhes bya'o, ,de bzhin du
lang kar gshegs pa'i mdo las kyang gsungs te, bag chags ni nyon
mongs pa dang

rjes su mthun pa'i spyod pa ste, dgra bcom pa mchongs pa can dper
brjod pa'o, ,ting nge 'dzin ni zhes gnas so, ,zag pa med pa ni
'dod pa dang srid pa dang, ma rig pa dang, lta ba ste de spangs
pas na med pa'o, ,'jig rten gyi zhes pa ni, spyir yang khams 'og
mar bsam gyis

mi khyab par bsgyur ba'i 'chi 'pho ba la brten nas skye ba'i
phyir ro, ,'jig rten las 'das pa'i zhes bya ba ni rnam pa thams
cad kyi mchog dang ldan pa'i stong pa nyid kyi ye shes kyi tshogs
rnams so, ,bskangs pa ni rdzogs par byas pa'o, ,yang na yang zhes
bya ba ni rgyal po'i bu blo rtul

po ltar sngon du bya ba gang yin pa ni phyis yang gang byed par
'gyur zhes bya ba'o, ,sngar bstan pa ltar kha cig na re theg pa
gsum kho na nges pa'i don yin no snyam du sems na, nges pa'i don
ni sngar bstan pa ltar, theg pa gcig tu zad la, drang ba'i don du
ni theg pa sna tshogs

@300b pas gsum du yang ma zad kyi zhes bya ba ni de lta mod kyi
zhes gsungs pa'o, ,de lta mod kyi zhes bya ba ni nges pa'i don du
na theg pa gcig tu zad pa las kyang ngo, ,gdul bya la ltos nas ni
theg pa sna tshogs su zhes bya bar dge ba'i tshogs spyod pa tha dad
pa dang zhes bya ba la sogs pa

gsungs te, dge ba ni don dam pa mya ngan las 'das pa'o, ,tshogs ni
rgyu'i don to, ,de nyid ni spyod pa zhes pa ste, nyams su len pa
la ltos pa'o, ,'dul ba'i dbang ni slob ma'i rgyud kyis so, ,theg
pa sna tshogs pa ni 'jig rten las 'das pa'i lam du'o, ,sgo ni 'jug
pa'i tshul

lo; ,tha dad pa ni mched la sogs pa'o, ,chos bstan pa ni 'og nas
'byung ba rnams so, ,de dag gang zhe na, nyan thos kyi sa la bkod
ces bya ba la sogs pa ste, 'di dag gis kyang theg pa gsum du 'jog
pa spong bar byed pa ste de la bden pa'i lam dang, rten cing
'brel par

'byung ba'i lam dang, ting nge 'dzin gyi lam dang, brtson 'grus
kyi lam dang, shes rab kyi lam dang, dbang po'i lam dang, stobs
kyi lam dang, rnam par thar pa'i lam dang, mngon par shes pa'i
lam dang, tshad med pa'i lam dang, ting nge 'dzin gyi lam dang,
dmigs

pa yongs su dag pa'i lam dang, bsam pa rnam par dag pa'i lam
dang, sbyor ba tshad med pa'i lam dang, sbyor ba'i khyad par gyi
lam dang, khyad par 'bras bu'i lam dang, 'bras bu rnam par dbye
ba'i lam gyi dbang du byas nas nyan thos kyi sa la bkod ces bya
ba la sogs pa

gsungs te, sdug bsngal la sogs pa'i bden pa las skyes pas na,
nyan thos te chos kyi 'khor lo lan gsum gyi rnam pa bcu gnyis su
bskor bas 'bras bu thob pa'i phyir ro, ,dbang po rnam pa gsum gyi
tshogs kyi sa la sogs pa nas, rang gi ma rig pa'i rkyen gyis 'du

byed la sogs pa lugs su 'byung ba dang, bzlog pa bsgom pa rang gi
byang chub mngon par 'du byed pas na rten cing 'brel par 'byung
ba'i lam mo, ,theg pa chen po la sogs kyi lam du dran pa nye bar
gzhag pa dang, yang dag par spong ba dang, rdzu 'phrul gyi rkang
pa rnams bsgoms pas

@301a *, ,na; shes rab dang brtson 'grus dang ting nge 'dzin te,
de la rdzu 'phrul gyi rkang pa ni, shugs dang ldan pa'i spobs pa
ste, sems pa la sogs pas 'phangs pa'i stobs kyis shes rab la
spobs pas sgrib pa sel bas nges par 'byung ba'o, ,yang dag par

spong ba ni pha rol gnon pa ste, sdig pa mi dge ba'i chos ma
skyes pa mi skyed cing, skyes pa spong bas na mi mthun pa'i
phyogs pha rol gnon pa'o, ,dge ba'i chos ma skyes pa bskyed cing
skyes pa gong du spel bas na, dri ma med pa'i rgyal mtshan 'dzin
to, ,dran pa nye bar gzhag pa ni bden pa bzhi

rtogs pas na chos la spobs pa ste, nges par 'byung ba ni phyin ci
log spong ba'i phyir ro, ,dbang byed pa ni drod kyi dad pa la
sogs pa ni dbang po yongs su dag pa ste, drod dang rtse mo'i gnas
skabs su rtogs pa ni spobs pa'o, ,mi mthun pa'i phyogs spangs
pas ni nges par 'byung ba ste

thams cad du sbyar bar bya'o, ,mi brdzi ba'i phyir ni stobs te
dad pa la sogs pa chen po bzod pa dang chos kyi mchog tu mnyam pa
ste, tha mi dad par spyod pa ste, mthong ba'i lam gyi cha dang
mthun pas na rjes su 'gro'o, ,stong pa nyid la sogs pa ni sbyor
ba'i lam gyi gtso bor byed pa'i chos yin pas ngo bo nyid

ma grub pa la sogs pas chos te, mya ngan las 'das pa'i grong
khyer la mngon par phyogs pa ste, rjes su 'gro bas de nyid gtso
bo yin pas yul gyi theg pa ste, zhon pa lta bu khams la smon pa
med pas srid pa nges par 'byung ba'o, ,mngon par shes pa drug ni
gzhan gyi don byed 'grub pa'i

gtso bo yin pas thams cad du song ba'i rdzu 'phrul mi phyed pa
zhes bya ba smos te, thams cad ces bya ba ni khams gsum ma lus
pa'o, ,dang po yin pas rdzu 'phrul zhes smos so, ,mi phyed pa ni
mi 'phrogs pa'o, ,dro ba la sogs pa de dag kyang byams pa la sogs
pa'i stobs kyis theg

pa chen por 'gyur bas, chos nyid kyi sgo nas ma yin te, kha cig
gang zag med par rtogs pas nyan thos su gyur to zhes lung las,
gzung ba'i rtog pa spang phyir dang, ,zhes 'byung ba'i phyir rang
sangs rgyas kyis gzung ba rang bzhin med par rtogs pa'i phyir
'phags pa byams

@301b pa'i dgongs pa drang ba'i don du 'jug pa nges par sbyar bar
rig par bya ste, ci'i phyir zhe na, chos su lta ba ma spangs na
gang zag tu lta ba ldog par mi 'gyur te, 'phags pa nyid kyis
kyang, ci srid phung por 'dzin yod pa, ,de srid bdag tu lta bar
'gyur, ,zhes gsungs pas na tshad

med pa la yang rag lus so zhes bya ba na, spyod pa'i sbyor ba
tshad med pa yang dag par 'du ba zhes gsungs te, spyod pa ni rang
yongs su smin pa dang sems can yongs su smin pa'i spyod pa'o,
,de'i sbyor ba ni byams pa la sogs pa'o, ,tshad med pa ni yul gyi
dbang du byas pa ste, yang

dag par 'du ba sems can ji snyed yod pa la brten pa rnams kyi
bsod nams 'du ba'o, ,de dag kyang chos kyi mchog chen po 'grub
pa'i ting nge 'dzin la gnas pa'o, ,de bzhin du spyan lngas kyang
yin pas, dmigs pa thams cad kyi yul yongs su dag pa'i dkyil 'khor
zhes gsungs

te; dmigs pa'i yul ni spyan lnga'i yul te, gzugs so sor nges pa
la sogs pa'o, ,yongs su dag pa ni sgrib pa med pa'o, ,de dag
kyang mtha' dag pas dkyil 'khor zhes bya'o, ,de la bsam pa rnam
par dag pa ni smon pa dang ldan pa ste, 'bras bu thob pa'i bsam
pa yin

pa'i phyir ro, ,sbyor ba tshad med pa ni tshul khrims rnam pa gsum
dang ldan pa ste, des rgyu la 'jug pa'i phyir ro, ,sbyor ba'i
khyad par ni go rims la bya ste 'dir pha rol tu phyin pa rnams
so, ,rnam par dag pa ni sgo gsum dag pa'o, ,khyad par gyi 'bras
bu ni sa bcu ste, pha rol tu phyin pa

bcus nges par 'byung ba'i phyir ro, ,'bras bu rnam par dbye ba ni
rnam pa gnyis te, rgyal po lta bur sems bskyed pa ni spyod pa'i
smon lam gyis khyad par du gyur pa zhes smos te, spyod pa ni
sngar bstan pa gnyis so, ,smon lam gyis khyad par du gyur pa ni,
ci lta ci ltar gdul bya yin, ,

don rnams yongs su rdzogs 'gyur ba, ,de lta de lta'i snang
ba'ang, ,bdag la brten te 'byung gyur cig ,ces dang po smon pa'i
stobs kyis 'tshang rgya ba la sogs pas don byed pa'o, ,phyugs rdzi
lta bu ni rtag tu gzhon nu'i sa la gnas pa ni, ci srid sems can
'ga' zhig kyang, ,gang

@302a *, ,du ma grol de srid du, ,de phyir bla na med pa yis,
,byang chub thob kyang gnas gyur cig ,ces sems smon pas na kun du
bzang po'i spyod pa'i smon lam mo, ,de lta bas na theg pa bcu
bdun du gsungs pa, las kyang gdul bya la phan pa dpag tu med pa
mdzad pa'i

thabs mnga' bas theg pa gsum du ci ltar nges, nges pa'i don ni
theg pa gcig tu sngar gtan la phab pa bzhin no, ,mdo kun las btus
pa'i bshad pa, lung gi tshad mas rab tu sbyar ba las theg pa gcig
tu sgrub pa ste, chos zab mo la bzod pa'i le'u gnyis pa rdzogs
so,, ,,

de ltar theg pa gcig dang ldan par dam pa'i chos yongs su 'dzin
par bstan pa ni, dam pa'i chos yongs su gzung bar bya'o zhes
gsungs te, rtag tu zhes bya ba ni rgyun mi 'chad par zhes bya
ba'i don to, ,de dag kyang shes rab kyis stong pa nyid la dmigs
pa dang, snying rjes sems can la

dmigs pas na yongs su gzung bar bya'o, ,sngar bstan pa'i thos
pa'i brtson 'grus las lhag pa ci zhig yod ces rgol ba ni, gang
zhe na zhes gsungs so, ,spyi dang khyad par gyi dbang gis nyes pa
med pa ni 'jam dpal zhes gsungs pa ste, gong du ni thos pa 'ga'
zhig tu bstan

la; 'dir ni des 'phangs pa'i don bsgrub pas spyir bshad pa yin no
zhes bya ba ni lan yin te, de'i phyir dang po chos 'dzin pa'i
dgos pa bstan pa ni, dam pa'i chos yongs su gzung na zhes bya ba
la sogs pa ste, chos dang chos yongs su 'dzin pa tha mi dad ba'i
don gyis na, byang chub

sems dpa' zhes bya ba la sogs pa gsungs pa yin no, ,rgyu tshogs pa
las 'bras bu skye bas na sems can yongs su gzung ba yin no zhes
gsungs pa yin no, ,chu bo tsha sgo can gyi mdo las, sems can la
gus pa sangs rgyas kyi rgyur gsungs pas na sangs rgyas kyi rigs
mi

'chad par bya ba yin no zhes gsungs so, ,de ltar spyir bstan nas
da ni bye brag tu bshad par bya'o, ,sangs rgyas kyi rigs zhes bya
ba la sogs pa gsungs te, sangs rgyas kyi rigs ni sngar bstan pa
rnams las bcas pa'i bslab pa mi dor bar bya bar dgongs te, tshul
khrims rnam

@302b par dag pa bya bar 'dod pas chos yongs su bzung ngo zhes
bya ba'o, ,gzhan la phan pa sgrub par 'dod pas kyang zhes bya ba
ni sems can gyi nyon mongs pa zhes gsungs te, byang chub sems
dpa'i bya ba ni gzhan la phan pa gtso bo yin pa'i phyir ro, ,rang
yongs su smin par bya ba'i dbang du

byas nas re zhig mtho ris kyi dbang du byas nas, ngan 'gro kun
gyi sgo gcod pa, ,zhes smos te ngan 'gro ni sems can dmyal ba la
sogs pa'o, ,sgo ni srog gcod pa la sogs pa ste, gcod pa ni chos
'dzin pa'i phyir ro, ,mtho ris nyid gang zhe na, 'khor los sgyur
ba

zhes smos te, mi'i phun sum tshogs pa'i dbang du byas pa'i phyir
ro, ,lha'i phun sum tshogs pa'i dbang du byas nas brgya byin dang
zhes bya ba la sogs pa gsungs so, ,byang grol gyi dbang du byas
nas, bdud kyi zhags pa gcod par 'dod pa zhes bya ba la sogs pa
gsungs

te; bdud ni nyon mongs pa la sogs pa'o, ,zhags pa ni 'dod chags
'phel ba la sogs pa'o, ,gcod pa ni ting nge 'dzin bsgom pa la
sogs pa'o, ,byang grol nyid gang zhe na, bla na med pa zhes smos
te gtso bo yin pa'i phyir 'dir smos te, chung ngu bya ba ni tha
na dang

ba'i sems kyis lta ba la sogs pa'o, ,chos 'dzin pa'i las gang zhe
na, mdo blo gros rgya mtsho'i dbang du byas nas, blo gros rgya
mtsho zhes gsungs te, tshul khrims rnam par dag pa dam pa'i chos
'dzin pa yin pa ni, byang chub kyi sems mi brjed cing bag yod
pa'o zhes

gsungs te, mi brjed pa ni byang chub sems dpa'i tshul khrims mi
nyams par bsrung ba'o, ,bag yod pa ni so sor thar pa'i 'dul ba mi
nyams par bsrung ba'o, ,tshul khrims kyi ngo bo nyid pas gcig pa'i
sgrar bstan pa'o, ,de nyid kyi khyad par bdag dang gzhan gyi don
sgrub pa'i

dbang du byas nas, bdag bde ba la mi chags pa'i snying rje zhes
bya ba la sogs pa gsungs te, gegs sel ba'i dus su byas pas na,
gzhan gyi don la mi phyogs pa ni rnam par 'tshe ba ste de'i gegs
sel ba ni snying rje'o, ,rang gi don la mi phyogs pa ni, lus dang

@303a *, ,longs spyod la chags pa ste, lus la chags pa spang ba'i
phyir chos smra ba rnams la gus pa'o, ,longs spyod la chags pa
spang ba'i phyir de bzhin gshegs pa rnams la mchod pa'o, ,rgya
mtsho chus mi ngoms pa ltar chog mi shes pa ste phyir zhing 'dod

pa'o; ,ngo bo nyid tha dad pas gcig pa'i sgrar so sor bstan to,
,de nyid rnam par dag pa'i rgyu'i dbang du byas nas, ye shes kyi
khyad par ni snga ma ltar chos thams cad ma skyes pa la sogs pa
bsgom pa dang dngos por blta ba ni rnam par ma dag pa'i phyir ro,
,bzod pa ni bzod pa

nyid do, ,byang chub sems dpa'i sde snod kyi dbang du byas nas re
zhig chos 'dzin pa'i phan yon ni, byang chub las mi nyams te zhes
bya ba la sogs pa ste, nyams pa ni 'bras bu ma myong bar zad do,
,rjes su mthun pa ni bsam pa ltar 'grub pa'o, ,stobs che ba ni
lus kyi

dbang du byas pa'o, ,mthu che ba ni gyad stobs po che ste sred
med kyi bu'o, ,gsang ba bsam gyis mi khyab pa las kyang byang
chub sems dpa'i lus kyi stobs 'grub pa'i rgyu gsungs pas na, dgos
pa med ces brtsad par mi bya'o, ,de la mi shigs pa ni brdzi bar
mi nus pa ste, stobs

mi 'phrogs pa zhes bya'o, ,srid pa ni dbang phyug nyid do, ,chos
'dzin pa nyid kyi dbang du byas nas bzhi gang zhe na zhes gsungs
te, bsod nams kyi tshogs sogs pa'i dbang du byas nas, mchod rten
zhig pa mthong na zhes gsungs pa yin no, ,ye shes kyi tshogs sgrub
pa'i dbang du

byas nas, chos 'jig pa'i tshe bsrung ba gsungs pa yin no, ,dkon
mchog sprin gyi mdo'i dbang du byas nas chos 'dzin pa bstan pa ni
rigs kyi bu zhes bya ba gsungs te, dus nam gyi tshe gzung ba bstan
pa ni, phyi ma'i dus phyi ma'i tshe zhes smos te dus kyi dbang du
byas pa ni lnga

brgya'o, ,chos kyi dbang du byas pa ni rnam par 'jig pa la sogs
pa ste 'jig pa ni nub par gyur pa'o, ,'khrug pa ni glag pa'o,
,gang zag gi dbang du byas pa ni lam ngan par zhugs pa'o, ,'dren
pa med pas mya ngan las 'das pa'o, ,dngos po gang 'dzin pa bstan
pa ni

@303b mdo sde zhes gsungs te, lhag pa'i sems kyi bslab pa ston
pas na mdo sde ste ma mo la sogs pa yang gzung ngo, ,sangs rgyas
kyi chos stobs la sogs pa bstan pas na rgya che ba'o, ,sa dang
pha rol tu phyin pa ston pas na rgya chen po zhes bya'o, ,phan pa
'byung bas na don chen

po'o; ,bde ba 'byung bas na mthu che ba'o, ,gzhir gyur pas nam mo
lta bu'o, ,thabs ji lta bus 'dzin pa ni rtogs pa'i chos bsgrub
pa'i dbang du byas pa ni 'dzin cing klog pa dang kha ton byed
cing kun chub par byed pa ste, 'dzin pa ni don bsgrub pa'o, ,lung
gi chos smra ba'i

dbang du byas pa ni brjod cing ston la yang dag par ston cing
gsal bar byed pa ste mi shes pa'i gang zag la brjod pa'o, ,log
shes dang ldan pa la ston pa ni the tshom dang ldan pa la yang dag
par ston pa dang gsal bar byed pa ste ma zhugs pa dang log par
zhugs pa dang the tshom

gyis zhugs pa'i dbang du byas pa'o, ,yang dag par zhugs pa'i gang
zag gi dbang du byas nas dga' ba dang dad pa dang rangs pa byed
pa ste, dang po dang bar dang tha mar bsam pas rjes su 'dzin
pa'o, ,sbyor bas rjes su 'dzin pa ni phan 'dogs pa ste, mthun
pa'i rkyen

sgrub pa dang, mi mthun pa'i rkyen sel ba'o, ,lung dang rtogs
pa'i chos 'grub pa'i rkyen gang zhe na, rgyu'i dbang du byas nas
sngar bstan pa'i bsam pa bzhi dang ldan pas na zang zing med pa'i
sems dang ldan pa'o, ,rkyen gyi dbang du byas nas yongs su 'dzin
pa'i khyad par la

gus pas na ston pa ste, yang dag par rdzogs pa'i sangs rgyas ltar
sems pas chos smra ba la gus pa'o, ,chos la gus pa ni bdud rtsir
'du shes pa dang zhes bya ba la sogs pa ste, nges par legs pa'i
dbang du byas nas bdud rtsir 'du shes te, mya ngan las 'das pa ni

'chi ba med pa'i phyir ro, ,bcud bsod ni bcud phan pa ste, ma
'ongs pa'i mngon par mtho ba 'grub pa'i bsam pa'i dbang du byas
pa'o, ,rtsi ni yan lag gcig pa ste, tshe 'di'i bde ba mi nyams
pa'i phan yon gyis dper byas pa yin no, ,la la ni ma thob pa'i
don thob par

@304a *, ,byed pa dang, thob pa mi nyams shing 'phel bar byed pa
dang, nyams pa sor chud par byed pa dang, don 'byung bas na de
gsum du bstan to zhes kyang zer ro, ,bsam pa rnam par dag pa'i
sbyor ba gang zhe na, lus dang srog la mi lta bar zhes bya ste,
stong

gsum gyi stong chen po me mur gyis gang ba'i 'obs su bskal pa
gcig gis kyang tshigs su bcad pa gcig kyang yongs su tshol lo zhes
gsungs pa lta bu'o, ,rnyed pa chud mi gzon pas bsgrub pa zhes
smos te, de ltar na skyes bu dam pa bsten pa dang, dam pa'i chos
nyan pa dang, tshul

bzhin yid la byed pa dag gis chos yongs su 'dzin pas na, ston
pa'i dam chos rnam gnyis te, ,lung dang rtogs pa'i bdag nyid do,
,de 'dzin byed pa smra byed dang, ,sgrub par byed pa kho na yin,
,zhes bshad pa yin no, ,rab tu zhi ba rnam par nges pa cho 'phrul
gyi dbang du

byas nas, chos 'dzin pa'i ngo bo nyid bstan pa ni, bdag bde ba la
chags pa dang zhes bya ba la sogs pa ste, de ltar na rten mchog
las mi nyams pa'i rgyu tshul khrims rnam par dag pa dang, theg pa
mchog las mi nyams pa'i rgyu snying rje dang spyod pa chen po'i
rgyu sbyin pa dang, dge

ba rnam par byed pa'i ye shes kyi tshogs dang, dge ba la nus pa'i
phyir lus dang sems kyi stobs phun sum tshogs pa dang, rnam par
dag pa mthar phyin pa'i rgyu chos bshad pa dang, sgrub pa dang,
rnam par dag pa myur ba'i rgyu tshad med pa bsgom pa ste, chos
rnam pa 'di bdun

gyis dgos pa 'grub par 'gyur bas bsgom par bya ba yin no, ,ci
ltar zhe na, sbyor ba snying rje dang ldan pa dang, dngos gzhi
pha rol tu phyin pa drug gis zin pa dang, rjes bsngo ba yongs su
bsngo ba mi dmigs pa'i rgyas btab par bsgom pa spro ba chen po
dang ldan pa brtson 'grus

kyi ngo bo nyid du gzhag par bya'o, ,ngo bo nyid kyi phan yon bstan pa ni, yang 
mdo sde de nyid kyi sngon gyi le'u las zhes bya ba la sogs pa gsungs te, sngon 
gyi tshul ni 'das pa'i gtam brjod pa'o, ,cung zad tsam gyis chog par 'dzin pa'i 
phyir ye shes kyi tshogs la dgod pa ni

@304b shing gi bar du zhes gsungs so, ,chos yongs su tshol ba ni
ye shes kyi tshogs sgrub pa'o, ,de la lung 'bogs pa ni tshig dang
don ston pa'o, ,kha ton la brtson pa ni de nyid bstan pa'o, ,gus
pa ni chos smra ba la gus pa'o, ,sems bskyed pa na zhes bya ba ni
zang zing gi sbyin pa dang

ldan pa'i dngos po ni ye shes kyi tshogs bskyed pa'i bsam pas zil
gyis gnon ces bya ba'i don to, ,nas zhes bya ba ni grangs dang,
mthu dang, rigs dang, rgyu dang, dper mi bzod ces bya ba bsdus
pa'o, ,ye shes kyi tshogs sgrub pa'i bsod nams de ni rgyal po'i
nga rgyal bcag

pa'i don du dgongs pa yin no zhe na, nges pa'i don du sgrub pa
ni, ,byang chub sems pa'i bsod nams kyis, ,zhes gsungs te, bsod
nams ni sbyin pa las byung ba'o, ,lhag ma ni go sla'o, ,phan yon
chen po de dag gang la zhe na theg pa chen po nyid la'o zhes bya
ba chos kyi

rang bzhin brjod pa ni, dam pa'i chos gang zhe na zhes bya ste,
thams cad la'ang sgrar 'jug pa'i phyir zhes rgol ba'o, ,lan ni ma
yin te, bsam pa dang ni bstan pa dang, ,sbyor ba dang ni ston pa
dang, ,dus 'gal phyir na dman pa dang, ,de ni dman pa kho na yin,
,zhes bstan

pas nyan thos kyi theg pa la ma yin pas na theg pa chen po'i tshig
bla dags so zhes bya ba gsungs te, theg pa chen po ni sngar bstan
pa nyid do, ,'o na nyan thos kyi theg pa med na theg pa chen po
zhes ci ltar bya, de'i phyir thun mong ba nyid do zhes rgol ba
ni, de ci'i phyir zhe na zhes bya ba'o, ,

lan ni da lta ma yin te, theg pa chen po ni rgyu yin pas, yod
dang med dang yod med dang, ,zhes bya ba'i tshul gyis theg pa chen
po yod na nyan thos kyi theg pa yod la de med na'ang med pas rab
tu phye ba'i phyir ro zhes gsungs so, ,rnam grangs gzhan yang
'dir rang gi sde pa dag na

re; dam pa'i chos ni theg pa chen po zhes brjod par mi rigs te,
theg pa chen po ni sangs rgyas kyi bka' ma yin te, mdo sde la mi
'jug cing 'dul ba la mi snang la chos nyid dang yang 'gal ba'i
phyir zhes rgol ba ni de ci'i phyir zhe na zhes bya ba'o, ,lan ni
de lta ma yin te, sngar

@305a *, ,lung ma bstan lhan cig byung, ,spyod yul ma yin grub pa
dang, ,yod dang med na yod med dang, ,gnyen po dang ni sgra gzhan
phyir, ,sangs rgyas rnams ni mngon sum spyan, ,bstan pa dag kyang
srung bar mdzad, ,dus la ye shes ma bsgribs

pas; ,de phyir btang snyoms mi rung ngo, ,ma tshang ba dang 'gal
ba dang, ,thabs min de ltar ma bstan phyir, ,nyan thos kyi ni
theg pa ni, ,theg chen chos zhes bya ba min, ,bsam pa dang ni
bstan pa dang, ,sbyor ba dang ni ston pa dang, ,dus 'gal phyir na
dman pa gang, ,de

ni dman pa kho na yin, ,rang gi nyid la 'jug phyir dang, ,rang gi
'dul la snang phyir dang, ,zab pa'i phyir dang rgya che'i phyir,
,chos nyid dang ni 'gal ba med, ,ces bya ba'i tshul gyis nyan thos
dang zhes bya ba la sogs pa gsungs te, bcom ldan 'das ni dus
mkhyen pa'i

phyir ma 'ongs pa'i 'jigs pa bzhin du ci'i phyir sngar lung ma
bstan ces bya ba la sogs pa 'phags pa thogs med kyis bstan cing
bshad pa bzhin du lan gdab par bya ste go sla bas 'dir ni ma
bshad do, ,de dag kyang dus mkhyen pa ni mdo las phyis 'byung
ba'i phyir gsungs

pa ni, ci'i phyir ston pa la rgol bar byed ces brtsad par yang mi
byed do, ,de nyid nges pa'i don du bsgrub pa ni, chos yang dag
par sdud pa'i mdo las kyang gsungs pa yin te, zab mo ni stong pa
nyid la sogs pa ste, ci skad du, zab mo stong pa nyid sgro 'dogs,
,skur ba dang bral

zag pa yin, ,zhe'o, ,mdo kun las btus pa'i bshad pa lung gi tshad
mas sbyar ba las, dam pa'i chos bzung ba bzod pa'i le'u ste gsum
pa rdzogs so,, ,,de ltar brtson 'grus kyi ngo bo nyid rnam par
gsum du spyir bshad pa las, da ni pha rol tu phyin pa drug sems
kyis

yongs su rdzogs pas na, chos zab mo bsgom par brjod pa ni, byang
chub sems dpa' gang zhes gsungs te, byang chub sems dpa' ni rten
gyi gang zag go, ,dmigs pa'i spyod pa ni dngos por lta ba'o, ,dus
dpag tu med pa ni bskal pa mang por yang ngo, ,de bzhin gshegs

@305b pa la mchod pa ni zang zing dang sgrub pa'o, ,la la zang
zing gi'o zhes zer te, de ni 'og nas tshangs par spyod pa spyad
cing zhes 'byung bas rigs pa med pa kho na'o, ,lung bstan pa ni
mang ste 'phags pa dpa' bar 'gro ba'i mdo tshad mar byas nas,
gsang ste lung bstan pa la

sogs pa lung bstan pa gang zhe na, la la na re lung ston pa lung
bstan pa la bya ste, ci'i phyir na yang zhes smos pa'i phyir ro
zhes zer ro, ,la la na re mngon du lung bstan pa la bya'o zhes
zer te, de'i phyir sa brgyad pa la mi skye ba'i chos la bzod pa
rab tu thob pas, spyod pa

thams cad las yang dag par 'das so zhes gsungs te yongs su rdzogs
pa'i khyad par can dang, khyad par med pa'i dbang du byas pa las
dang po ma yin pa'i phyir te, gzhan du na 'phags pa sa bcu'i mdo
las 'byung ba dang 'gal ba'i phyir ro, ,mar me mdzad ni la la na
re,

bskal pa grangs med pa gnyis la sangs rgyas bdun khri drug stong
bsnyen bkur ba'i mtha' mtshan no, ,la la na re de lta na sa brgyad
pa'i gnas skabs su mi 'gyur te, bskal ba grangs med pa lngar
bshad pa'i dang po ni, tshogs kyi lam nas sa dang po'i bar du
rdzogs

par 'gyur ba'i tshe, sangs rgyas bdun khri lnga stong gi tha ma ni
sangs rgyas rin chen gtsug tor can yin la, gnyis pa nas sa bdun
pa'i bar du bskal pa grangs med pa gnyis pa la sangs rgyas bdun
khri drug stong gi tha ma ni sangs rgyas mar me mdzad yin no, ,sa
brgyad pa nas sangs rgyas

kyi sa'i bar du bskal pa grangs med pa gsum pa la sangs rgyas
bdun khri bdun stong gi tha ma sangs rgyas rnam par gzigs yin pas
na, rnam gzigs mar me rin chen gtsug ,grangs med gsum gyi tha mar
byung, ,zhes 'byung ba dang 'gal lo zhes zer ro, ,la la na re
nyan thos bsam

pa dman pa la ltos nas de skad bshad kyi, gzhan du na sa dang po
nas bzung ste rnam par thar pa tshad med pa thob pa'i phyir sangs
rgyas kyi grangs ji ltar nges, de ltar na ni sa bcu zhes kyang ci
ltar rigs te, de'i dgongs pa'i don ltar bya'o zhes zer ro, ,la la
na re grangs med pa

@306a *, ,gnyis pa'i tha mar brjod pa ni gzhan gyi bsam pa dang
mthun par bya ba'i phyir bstan gyi theg pa chen po la nges par ga
la zhig bsam pa tha dad pas lung nyid las nges par ma gsungs te,
kha cig tu ni bdun khri lnga stong gi tha ma ni yul 'khor skyong
yin pa nas, gnyis

pa la ni mar me mdzad nas dbang po'i rgyal mtshan yin la, gsum pa
la ni legs mdzad nas 'od srungs kyi bar du'o zhes gsungs pa'ang
dmigs pa ma nges pa nyid la, de bzhin du rtsa ba'i lung tha dad
par gsungs pa tha dad par snang bas nges pa'i ther zug pa'ang mi
snang na de theg pa chen po la

sngar bshad pa lta bu ni gang la nges, rnam grangs gzhan yang gal
te de ltar yin yang sngar bstan pa'i tshul gyis brtag pa'i phyir
dang, mtshan ma mthun par mnga' ba'i phyir yang gzhan du dang
gzhan las kyang nyes pa med do zhes zer ro, ,la la na re bskal pa
grangs med pa sum cu rtsa gnyis sangs

kyi sa thob pa las tshogs kyi lam ni bskal pa gcig gis so, ,sbyor
ba'i lam ni gnyis so, ,sa dang po nas sa bcu pa'i bar ni bskal pa
grangs med pa gsum gsum gyis 'da' bas na grangs med pa ni sum cu
rtsa gsum po de'i phyir yang nges par mi gzhag go zhes zer ro,
,mthong ma thag

ces bya bas ni, padma can gyi tshong 'dus kyi dbus su spos 'tshong
gi khye'ur gyur pas autpala lnga gtor ba'i tshe, lung bstan pa ni
mngon du lung bstan pa ste, ma 'ongs pa'i dus su de bzhin gshegs
pa sh'akya thub pa zhes bya bar gyur to zhes bstan pa'o, ,lung
bstan pa'i rgyu mtshan ni,

spyod pa thams cad las 'das so zhes bya ba la sogs pa'o, ,la la
na re lung bstan ma thag tu zhes phan yon du 'dren no, ,'o na
sgrub pa'ang de nyid du'am zhe na ma yin te, de ni yongs su
rdzogs pa'i dbang du byas pa yin la, 'dir ni dang po bsgom pa'i
mtshan nyid du bzhag pas

nyes pa med de, sbyin pa nas shes rab kyi bar spyod pa dang,
dngos gzhi dang rjes la mi dmigs pas yongs su zin pa brtson 'grus
kyi ngo bo nyid ni go cha'i sgrub pa'o zhes mkhas pa dag gis
bshad pa'i rjes su 'brangs pas yid gnyis mi bya'o, ,mdo kun las
btus pa'i bshad pa

@306b lung gi tshad mas sbyar ba las, pha rol tu phyin pa drug gi
le'u ste chos zab mo bzod pa bzhi ba rdzogs so,, ,,ci skad bshad
pa chos zab mo la mos par bya ba ni, byang chub sems dpa' chos
zab mo la zhes gsungs te, re zhig chos zab mo la mos pa bstan pa
ni, ldog

pa'i sgo nas bdag dang gzhan gyi don bya ba yongs su rdzogs par
mi 'gyur zhes gsungs te, dngos por zhen pas 'bras bu mi 'byung
bas na rdzogs par mi 'gyur ba'o, ,ldog pa'i sgo nas rjes su
'brang ba'i sgo nas bstan pa ni don dam pa'i bden pa ni zhes
gsungs te, don dam

pa'i bden pa ni spros pa'i mtha' rnam pa brgyad dang bral ba'o,
,byang chub ste zhes bya ba ni sangs rgyas kyis de rtogs pa'i
phyir ro, ,chos nyid 'ba' zhig la bzhugs pa'o, ,de'i phyir, byang
chub nam mkha'i mtshan nyid de, ,rtogs pa thams cad spangs pa yin,
,zhes gsungs

pa lta bu'o, ,'o na chos nyid la tha dad pa med pas na, stong pa
nyid la ni tha dad pa med pa'o zhes bya bas nyan thos dang, rang
sangs rgyas tha dad pa med do zhes kyang zer ro, ,de ni bden te
'on kyang snying rjes khyab par byas pas na thun mong ma yin no
zhes gsungs te, stong pa nyid ni

rtogs par 'dra yang snying rjes yongs su bzung ba'i phyir ro zhes
bya bar dgongs te, la la na re gang zag bdag med pa dang gzung ba
med par rtogs pa dang, nyan thos dang rang sangs rgyas kyis rtogs
pa yin pas so zhes kyang zer ro, ,de ltar rnam pa thams cad kyi
mchog dang ldan pa'i stong

pa nyid bsgom pa mchog yin pas na de bas na zhes gsungs te, kun
rdzob kyi bden pa ni slu ba'i phyir ro, ,ci ltar zhe na, spang
par bya ba yin pa'i phyir ro, ,mchog ces bya ba ni dam par gyur
pa ste nyon mongs pa spangs pa'i phyir tshogs yongs su rdzogs par
'gyur ro, ,dge ba ni don

dam pa mya ngan las 'das pa'o, ,rtsa ba ni de'i rgyur gyur pa'o,
,de'i dpe ni dper na zhes bya ba ste dpe bkod pa'o, ,theg pa dman
pa mi 'grub pas na rang gi zhes gsungs pa yin te, de lta bas na
chos zab mo la mos par bya'o zhes bya ba'i tshig gi lhag ma'o, ,de
ltar chos zab mo la mos

@307a *, ,pa'i dgos pa bstan nas, da ni chos zab mo la mos pa'i
rang bzhin bstan pa ni, chos zab mo ni gang zhes bya ba la sogs
pa gsungs te, kun rdzob nyid las ma gtogs pa, ,don dam yod pa ma
yin pas, ,kun rdzob gang yin de nyid ni, ,dam pa'i don du 'dod

pa yin, ,zhes gsungs pa ji lta bu zhes rgol ba la, de ni bden mod
kyi thob pa'i thabs la 'jug pa la de skad ces bya'o zhes bstan pa
ni yang dag pa'i lta ba 'byung ba'i rgyu gnyis dang rkyen gnyis
te zhes gsungs te, 'phags pa'i zhes gsungs pa las na, 'jig rten
las 'das

pa'i yang dag pa'i lta ba zhes bshad par bya'o, ,gzhan gyi sgra
ni pha rol las thos pa'o, ,tshul bzhin yid la byed pa ni thos pa
rjes su bsrung ba'o, ,mdor bstan pa de nyid rgyas par bshad pa
ni, dri bas mtshams sbyor bar de zhes gsungs pa yin no, ,de la
dang po sbyor ba ni dbang du

byas nas 'di snyam du sems par gyur te zhes gsungs te, rnal 'byor
yid la byed pa gang gis gzhan las rjes su mthun par ma thob par
zhi gnas tsam gyis ni nyon mongs pa mi spong ngo zhes bya ba ni,
rnal 'byor spyod pa zhes bya ba la sogs pa gsungs pa yin no,
,dngos gzhi yid

la byed pa'i dbang du byas nas, chos gang la yang sbyor bar mi
byed ces bya ba la sogs pa gsungs pa yin no, ,sgom pa rnam par mi
bsgom pa'i, ,sgom pa dam par 'dod pa ste, ,thob par bya ba med
rnams kyis, ,thob pa yang ni dam par 'dod, ,ces bya ba'i tshul
gyis mngon

par shes pa'i mtshan ma yid la mi byed pa ni sgra 'byin par mi
byed pa'o, ,zlos pa'i rtag tu brjod pa'o, ,rgyu mi dmigs pas gang
nas zhes bya ba'o, ,ci ltar zhe na, 'byung ba dang 'gags pa'i
sngon dang phyi ma'i mtha' la spyod pas de kho na nyid du na byed
pa po med pa la bya ba mi

'thad pas, de bzhin gshegs pa la sogs pas chos bshad pa la sogs
pa ni byung ma thag tu rgyu med pas 'jig pas na chos kyi dbang du
byas pa dang, gang zag gi dbang du byas pa dang, nyon mongs pa'i
dbang du byas pa dang, de spang ba'i gnyen po'i dbang du byas nas

@307b 'gags pa dang mi gnas pa dang ma byung ba'i dbang du byas
pas, gang zhes bya ba la sogs pa yin no, ,mnyam par gzhag pa'i
rjes kyi dus su tshul bzhin du sbyor bas, byang chub sems dpa' de
ltar tshul bzhin du sbyor bas, ji ltar na tshul bzhin du mthong
zhes rgol te,

thob pa dang spangs pa med par 'gyur ro zhes bsams pa'o, ,ma yin
te mdo las, gcig kyang mthong ba med pa ni, ,de kho na mthong ba
nyid do, ,zhes bstan pa ni gang gi tshe na zhes bya ba la sogs
pa'o, ,de la mthong ba'i lam gyi mnyam par gzhag pa'i gnas skabs
rnam par

rtog pa thams cad kyis dben pas na rang bzhin gyis 'gags pa'o,
,mthong bas spang bar bya ba brgya rtsa spangs pa na nye bar zhi
ba ste log pa'i 'du shes spangs pa tsam du zad pas, thams cad la
rang bzhin gyis zhes bya ste, yod pa bshig pa ma yin zhes bya
ba'o, ,de dag

gi bag la nyal bcom pas na rnam par zhi ba'o, ,chos kun 'gro bar
rtogs pas na snyoms par zhugs pa'o, ,sngar bshad pa ltar ma skyes
pa dang ma byung ba'i 'jig rten pa'i dag pa las khyad par du gyur
pas na shin tu zhes bya ba'o, ,'jig rten las 'das pa las khyad
par du gyur pas na

mya ngan las 'das pa'o, ,snga rabs dag na re, ngo bo nyid kyis ma
skyes pas na rang bzhin gyis 'gags pa'o, ,gdod nas dag pas nye
bar zhi ba'o, ,tshor ba rgyun chad pas nye bar zhi ba'o, ,gnyen po
med pas snyoms par zhugs pa'o, ,rgyu med pas ma skyes pa'o,
,'bras bu ma

grub pas ma byung ba'o, ,ngo bo nyid dang bral bas shin tu ma
byung ba'o, ,sdug bsngal spangs pas mya ngan las 'das pa'o zhes
kyang zer ro, ,rnam grangs gzhan yang tshogs kyis la chos thams
cad la bdag tu lta ba spangs pas bdag med par yid ches pas rang
bzhin gyis 'gags pas te,

gang zag tu lta ba ni rang gis ngang gis med pa'i phyir ro, ,drod
kyi gnas skabs su chos kyi bdag nyid med pa'i phyogs gcig kyang
rtogs pas rnam par mi rtog pa'i snang ba thob pas nye bar zhi ba
ste ma rig pa'i bye brag spangs pa'i phyir ro, ,rtse mo'i gnas
skabs su bdag med pa'i khyad par de dag gong du

@308a *, ,'phel bas na, mi mthun pa rnam par zhi ba'o, ,bzod pa'i
gnas skabs su bdag med pa'i khyad par gyis phyogs gcig rtogs pas
na snyoms par zhugs pa'o, ,chos kyi mchog gi gnas skabs su de ma
thag tu mthong ba'i lam rtogs pa'i ting nge 'dzin thob

pas na ma skyes pa ste sgro skur dang bral ba'o, ,mthong ba'i lam
du chos kyi dbyings kun du 'gro ba rtogs pas na 'bras bu la zhen
pa med pas ma byung bar mthong ba'o, ,bsgom pa'i lam la ni ji
ltar mthong ba'i don goms par byed pas shin tu ma byung ba ste,
gser lta bur yongs su sbyong ba'i

phyir ro, ,mi slob pa'i lam du mthar phyin pas na mya ngan las
'das pa mthong ste, de ltar na 'jig rten las 'das pa'i yang dag
par lta ba rtogs pa'o zhes bya'o, ,rnam grangs gzhan yang bar
chad med pa dang, rnam par grol ba'i lam gyis bsdus pa'i mthong
ba'i lam

la skad cig ma brgyad dang, brgyad de, bden pa bzhis bsdus pas na
bzhi dang, bzhi dang, bzhi dang, bzhi ste, de dag kyang gnyis
kyis bsdus pa'i gnyis dang, gnyis dang, gnyis dang, gnyis dang,
gnyis dang, gnyis dang, gnyis dang, gnyis la rim bzhin du rang

bzhin gyis 'gags par mthong ba la sogs pa dang sbyar bar bya ste,
shes rab kyi pha rol tu phyin pa las de skad gsungs pa'i phyir
ro, ,rnam grangs gzhan yang, mnyam par gzhag pa'i dus su chos
gzugs la sogs pa ngo bo nyid kyis 'gags par rtogs pa ni, dngos
po'i

gnas lugs tshul bzhin du shes rab kyis mthong ngo, ,'gags pa gang
zhe na nye bar zhi ba ste bsgoms pas bral ba'i phyir ro, ,bsgoms
pas bral ba nyid gang zhe na rnam par zhi ba ste, bag la nyal
spangs pa'i phyir ro, ,bag la nyal spangs pa nyid gang zhe na
snyoms par zhugs

pa ste, mtshan ma rgyun chad pa'o, ,mtshan ma rgyun chad pa nyid
gang zhe na, sngar bshad pa ltar ma skyes shing ma byung ba'o,
,ma skyes shing ma byung ba nyid gang zhe na, shin tu ma byung ba
ste rab tu bral ba'o, ,rab tu bral ba gang zhe na mya ngan 'das
pa ste tshor ba rgyun chad pa'i phyir ro zhes

@308b bshad par bya'o, ,de ltar spyod pa'i shes rab nyid la rtogs
pas ni, gang gis mthong ba de la'ang rtog ge zhes gsungs te, gang
gis zhes bya ba ni shes rab de nyid kyis so, ,mthong ba ni mthong
ba med pa'i tshul du'o, ,rtogs pa ni dpyod par byed pa'o, ,mtshan
ma'i 'du shes

dang bral bas na ci nas kyang zhes bya ba ste, chos rnams mi
'dzin gang yin dang, ,de dag mtshan mar mi mthong phyir, ,thams
cad dmigs su med par ni, ,shes rab la ni yongs su rtog, ,ces bya
ba'i tshul gyis mi mthong ba dang, mi rtogs pa'o, ,de ltar tshul
bzhin du

mthong ba'i phan yon gang zhe na, chos gang la yang the tshom dang
rmongs pa med do zhes bya ba la sogs pa ste, 'di ltar slob ste
zhes bya ba ni phan yon du lta bar byed pa'o, ,chos ni mtshan nyid
'dzin pa ste gzugs la sogs pa'o, ,the tshom ni yid gnyis za ba'o,
,rmongs pa ni

mi shes pa'o, ,bsgribs pa ni khebs pa ste, gzung ba dang 'dzin pa
dang bral ba'i stong pa nyid mi mthong ba'o, ,thams cad sems su
shes pas na, ,sgor mi 'gyur ba med pa ste, ,'khor ba'i rgyur gyur
gang yin pa, ,de nyid sbyangs pa byas pa las, ,dag pa de ni mya
ngan 'das, ,

chos kyi sku yang de nyid do, ,zhes slob dpon nyid kyis gsungs pa
dang, yang, 'khor ba yongs su shes pas na, ,mya ngan 'da' zhes de
la brjod, ,ces gsungs la, slob dpon nyid kyis rim pa lnga pa las,
ci ltar chu la chu bzhag dang, ,ci ltar mar la mar bzhag dang, ,

rang gi rang gis ye shes ni, ,legs rtogs de ni 'dir phyag yin,
,zhes gsungs pa lta bus na spangs pa'i phyir 'bad pa med pa ni
spang bar bya ba mi dmigs pa'i phyir ro, ,rtogs par bya ba 'bad
pa med pa ni thob bya la dmigs pa'i phyir te, nyon mongs pa dag
gnyen po ni brtags pa tsam

du zad pa'o, ,gang phyir de ltar yin pa de'i phyir, yang dag par
mthong ba zhes bya ba la sogs pa te phyin ci ma log pas na yang
dag pa ste, dngos por lta ba na log par yin pa'i phyir ro, ,ci
lta ba bzhin ni gnas lugs de rang bzhin pa'i phyir ro, ,'o na med
pa las rgyu 'bras ci ltar 'thad

@309a *, ,ces gang zhe na zhes rgol ba la, lan ni yod pa ni
'khrul pa yin pas 'khrul ba zad pa ni yang dag pa'o zhes bya bar
ma mthong ba'o zhes bya ba dngos por ma dmigs pa ni, yang dag pa
ste rigs pas brtags na yod pa mi 'thad pa'i phyir ro zhes bya'o,
,'o na ci dngos

po bshig pas sam zhe na, ma skyes pas zhes smos te, yod pa la
sogs par zhen pas spong gi de ni ma yin no zhes bya ba'i tshig go,
,rgyu med pa las 'bras bu mi 'thad pa'o, ,rgyu ma skyes pas na
'bras bu ma byung ba'o zhes bya ba ni, ma skyes pa zhes bya ba de
ni, de ltar rgyu dang 'bras

bu med pa gang yin pa ni ngo bo nyid med pas na de ni mi snang
ba'i tshig bla dags te, de kho na nyid du na rgyu med ces bya bas
'bras bu med par bstan te, 'bras bu ni rgyu la ltos pa'i phyir
ro, ,rgyu dang 'bras bu med ces bya bas rang gi ngo bo nyid bsal
te, med pa la rgyu dang 'bras bu mi 'thad pa'i

phyir zhes bya ba'o, ,de'i phyir mdo sde ni mdo sde gzhan gyis
bshad pa yin pas, lung gzhan bstan pa ni mi skye ba ste, sgro
skur dang bral bas shes rab kyis rtogs na, phyin ci ma log pa
yang dag pa'i chos nyid rtogs pas na, de la 'phags pa'i yang dag
pa'i lta ba zhes bya ba'o zhes

bstan pa ni, 'du byed thams cad ces bya ba la sogs pa'o, ,rnal
'byor pa'i the tshom ni nang nas rtogs pa yin pas na 'di snyam du
sems te zhes gsungs te, thob pa dang yangs pa med do snyam nas
sngar bstan pa lta bur chos thams cad nam mkha' lta bu yin pas
stobs la sogs

pa yang de lta bu rtogs na, yang dag pa'i don rtogs par 'gyur ro
snyam nas the tshom ldog pa ni, 'di ltar slob ste zhes bya ba la
sogs pa'o, ,de ltar chos zab mo la mos pa'i tshul bstan nas, da ni
zab mo'i don bstan pa'i phyir dang po yab dang sras mjal ba'i mdo
las kyang

zhes gsungs te, khams drug med par bstan pa ni, ,rgyal po chen po
zhes bya ba la sogs pa ste, 'jig rten gyi sems can dang snod kyi
bye brag gis rnam pa gnyis te, dmyal ba yi dags dud 'gro dang,
,mi rnams dang ni lha drug dag ,'dod pa'i khams yin dmyal ba dag,

@309b gling dbye ba las te nyi shu'o, ,gong ma'i gnas dag bcu
bdun ni, ,gzugs khams yin der so so yi, ,bsam gtan sa ni gsum pa
yin, ,bzhi pa sa ni brgyad pa yin, ,gzugs med khams ni gnas med
do, ,skye ba las ni rnam pa bzhi, ,der ni ris dang srog la yang,,

sems kyi rgyud ni brten pa yin, ,zhes bya ba lta bu ni sems can
gyi 'jig rten bstan pa'o, ,snod kyi 'jig rten gyi dbang du byas
nas, tshangs pa'i gzhal med khang zhes bya ba la sogs pa gsungs
te, tshangs pa ni gzugs kyi khams kyi bsam gtan dang po'i gnas ni
gzhal

med khang zhes bya ba'o, ,gnas pa ni dang po chags pa ste, chags
pa dang po rlung nas ni, ,dmyal ba srid pa'i bar du'o, ,bar gyi
bskal pa nyi shur ni, ,chags par gyur pa dus yin no, ,zhes bya ba
lta bu'o, ,gzhan 'phrul dbang byed ni 'dod pa'i lha'i ris drug
pa'o, ,

khor yug tu ni lcags ri'i ming ngo, ,khor yug chen po ni stong
gsum gyi stong chen po'i mtha' bskor ba'o, ,de'i rgyu ni lcags
yin te, la la na re gser kha dog lcags su snang ba yin no zhes
kyang zer ro, ,gzhig par mi nus pas na sra ba'o, ,mi g-yo bas na
brtan pa'o, ,rngam

che bas na lhun stug pa'o, ,ri rab ni dpag tshad 'bum drug khri
yod pa rin po che sna bzhi las grub pa ste, lhun po rin chen
bzhi'i rang bzhin, ,chu yi nang du brgyad khri dag ,nub po chu yi
steng du yang, ,dpag tshad dag ni brgyad khri'o, ,zhes bya ba'o,
,gnya' shing 'dzin la sogs pa ni ri

bdun te, de la lhun po gnya' shing 'dzin, ,gshol mda' 'dzin dang
seng ldeng can, ,de bzhin lta na sdug ri dang, ,rta rna dang ni
rnam 'dud dang, ,mu khyud 'dzin ri de bdun gser, ,phyed phyed bri
ba brgyad char la, ,de dag zheng yang 'phang dang mnyam, ,de
rnams bar ni rol mtsho bdun, ,

zhes bya ste, de la rdo rje 'dzin ni rdo rje las grub pa'o, ,the
sgre la sogs pa ni 'dzam bu'i gling gi ri ste, de la spos kyi dad
ldan ni spos dad dang ldan pa'i ri'o, ,gangs ri ni gangs can no,
,ri nag po ni 'bigs byed la sogs pa'o, ,'jig pa'i dbang du byas
nas sa

@310a *, ,chen po 'di mes tshig pa'am zhes bya ba la sogs pa ste,
me dang chu dang rlung dag gis, ,'jig pa rnam pa gsum du 'gyur,
,bsam gtan gnyis sogs gsum po ni, ,gsum po dag gis rim bzhin 'jig
,nang gi skyon dang chos mthun phyir, ,bzhi

pa na med g-yo'i phyir, ,mi rtag de bzhin gzhal med khang, ,sems
can bcas te 'byung 'jig phyir, ,me yis bdun du no chu yis gcig
,de ltar mi bdun thal nas kyang, ,chu yis bdun te de nas ni, ,tha
mar rlung gis 'jig pa yin, ,zhes bya ba'o, ,de dag gis ni mtshon
pa

yin pas na de bzhin du zhes bya ba la sogs pa gsungs te sngar
bshad pa'i sems can gyi khams kyis zin pa'i 'byung ba'i dbang du
byas pa skye ba la sogs pa dang, gnyi ga 'byung ba chen po rnams
dang, de bzhin du skye mched la sogs pa dag kyang yin no zhes
bstan pa ni, de bzhin du

nang gi zhes bya ba la sogs pa'o, ,de ni chos zab mo'i don ma
skyes dgra'i mdo las gsungs pa de bshad par bya ste, ci'i phyir
zhe na, sngar gang zag la bdag med par bshad pas chos kyi bdag
med pa'i snod du byas pa'i phyir da ni chos kyi bdag med pa ston
pas, de nas zhes mtshams

sbyor ba'o, ,shes rab thabs kyis yongs zin pa, ,'jig rten bla na
med par gzhag ,ces bya ba'i tshul gyis shes rab bsgom pa ni, bsod
nams kyi tshogs sngon du 'gro ba can yin pas de bstan pa'i phyir,
rang gi khyim du bsod snyoms la spyan drang ba yin no, ,dam pa'i

chos ni rin che bas, ,bcom ldan 'das la tshangs pas gsol ba btab
pa ltar, 'dir yang chos rin che bar bstan pa ni gsol ba btab pa
yin no, ,mtshams med pa la sogs pa'i kha na ma tho ba rnams sel ba
ni, stobs bzhi yis yin la, de yang stong pa nyid kyi gnyen

po'i stobs kyis bag chags dang bcas pa 'joms pas na, dper na me
stag gang gis kyang, ,rgya mtsho zab mo skem mi nus, ,de bzhin kun
rdzob bden pas kyang, ,nyon mongs rgya mtsho skem mi nus, ,zhes
bya bas nyon mongs pa dang, shes bya'i sgrib pa'i gnyen por stong

@310b pa nyid bstan pa yin no, ,stong pa nyid ni shes rab kyi
spyod yul yin pa dang, des 'dul ba'i phyir shes rab la mnga'
brnyes pa 'jam dpal gyis bstan pa yin no, ,nyes pa dag ni 'chab
pas 'phel ba na, thams cad du bsgrags pas dag par bstan pa ni
'khor mang po'i nang

du bstan pa yin no, ,byang chub sems dpa'i ltung ba dag ni yul
thams cad du 'chags par rung par bstan pa ni, nyan thos la sogs
pa'i mdun du bstan pa yin no, ,de ltar gsol ba btab pa la stong
pa nyid mdor bstan pa ni, rgyal po chen po khyed kyis 'gyod pa ni
gsal bar

mi spyod do zhes gsungs te, chos thams cad stong pa nyid yin pas
bsal bar bya ba med do zhes bya ba'o, ,ngo bo nyid kyis med pa
la, ,yod med gang gis sgro skur byed, ,nam mkha' la ni gang zhig
gis, ,tshon gyis ri mo bri bar nus, ,zhes bya ba'i tshul gyis na
bsal bar mi spyod

do zhes bya ba'o, ,dngos por lta ba 'ga' zhig stong pa nyid la
log par 'dzin pas, chos thams cad stong pa nyid ni dkar po'i chos
yongs su spongs ngo zhes skrag pas stong pa nyid la log par rtog
pa ni, skyabs ma rnyed nas shing bcad pa ltar sa la 'gyel to zhes
gsungs te, skyabs

ni sdug bsngal spang ba'i thabs so, ,ma rnyed pa ni dngos par
zhen pa'i dbang gis ma rtogs pa'o, ,dran pa med pas na shing lta
bur gyur pa'o, ,stong pa nyid ni tshu rol mthong ba'i shes pas mi
rtogs pas sngar bshad pa ltar lung tshad ma yin par bstan pas
yongs su 'dzin pa

la rag lus pa nyid kyis na, 'phags pa 'od srungs kyis dbugs
dbyung ba'i phyir bskul ba ni, rgyal po chen po ma skyes dgra la
,smras pa bzhin no, ,yang dag par rdzogs pa'i sangs rgyas kyi
gsung gi bsgyur ba la sogs pa la ldem por dgongs pa yin pas, pha
dang ma

ni gsad bya zhing, ,bram ze gtsang sbra can nyid dang, ,rgyal po
yul 'khor bcas bcom la, ,mi de yongs su dag par 'gyur, ,zhes bya
ba dang, yid me ches dang, bya mi bzod, ,mi ni gang gis khyim
'bigs byed, ,go skabs bcom dang skyugs pa za, ,skyes bu de ni dam
pa

@311a *, ,yin; ,zhes bya ba lta bur ldem por dgongs pa'i sgo nas,
gting dpag par bya dka' bas spang bar mi rigs te, zab mo'i don
tshu rol pas mi rtogs pas, 'phags pa'i spyod yul yin zhes bstan pa
ni dris shig ces bya ba'o, ,de lta bu'i stong pa

nyid ni shin tu lkog tu gyur pa lung tshad ma yin pas rjes su
'brang ba ni slar langs te don zhus pas bstan pa yin no, ,de lta
bu'i gang zag la stong pa nyid rgyas par 'chad kyi gzhan du na
chud za bar 'gyur ba'i phyir ro, ,de lta bas na snod du gyur pa
la bstan pa ni rgyal po chen

po zhes gsungs te, re zhig gnyen po ma skyes par bstan pa ni,
sangs rgyas bcom ldan 'das sems kyis dmigs pas rab tu phye bas
yin nam zhes bya ba la sogs pa gsungs pa ste, sems can kun gzhi
rnam par shes pa ma bsgribs la lung du ma bstan pa'i ngo bo

nyid ni bag chags thams cad kyi gzhir gyur pas gnyen po'i ngo bor
mi 'thad pa dang, yid kyi mngon par shes pa la sogs pa mngon par
'dus byas pa rnams ni mi rtag pa'i phyir yang ma yin par bstan pa
ni, sems kyi zhes bya ba la sogs pa'o, ,de la sems kyi dmigs pa

rnams ni phyin ci log yin pas med pa la yod par 'dzin pa'i ngo bo
nyid kyis na, 'og nas kyang sangs rgyas ni sems dang yid dang
rnam par shes pa dang bral ba ste, ye shes lhun gyis grub pa rab
tu brnyes pa'i phyir ro zhes gsungs pas de las byung ba ma yin
pa'o, ,

lhun gyis grub pa'i ye shes kyang, sems mngon par 'du byed pa las
byung ba yin pas 'o na zhes rgol ba la, 'du byed pa la rgyu dang
rkyen gyi ngo bo nyid las byung ba yin la ye shes ni rgyu dang
rkyen dang bral bas na phan tshun 'gal bas de ma lags so zhes
bya'o, ,'o na mngon par 'du

byas pa las 'byung bar mi 'thad na, ldog pa las sam zhes rgol ba
ni 'on te zhes bya'o, ,ma yin te, 'dus ma byas la 'dus ma byas pa
'byung bar rgyu dang 'bras bu'i ngo bo nyid gang zhig snga ma
dang phyi ma'i 'o zhe na, snga ma ni phyi ma la ltos pa yin na
phyi ma gang gis snga ma'o zhes

@311b bzhag ,de bzhin du phyi ma'ang snga ma la ltos pa yin na,
snga ma gang gis phyi ma'o zhes bzhag ,snga ma'i snga ma ni de'i
yang snga ma la ltos na med pa ma yin la bzlog pa tshul de nyid
pas ci ltar rung, ma byas pas rgyu dang 'bras bu gang du'ang me
rung bas bsal bas na de ma lags so

zhes bya ba'o, ,de ni ma yin te, lam bsgoms pas 'bras bu thob bo
zhes bya ba ni, 'o na zhes rgol ba'o, ,lan ni bsgom pa ni sems la
goms par byed pa yin no, ,gang gis gang zhig la 'dus byas thams
cad rgyu med par 'jig pas skad cig tu mi gnas pas mi rung la,

'das pa'i sems ni zhig cing ma 'ongs pa ni ma skyes pa dang, da
ltar byung ba ni mi gnas pas gang zhig la snga ma'i nus pa phyi
ma la'o zhe na, 'phos pa la ni 'pho ba med la, ma 'phos pa la
'pho ba mi 'thad pas, de gnyis las ma gtogs pa'i nus pa yod pa ma
yin pas mi rung

ngo; ,rnam pa de dag las ma gtogs pa'i 'pho ba ni yod par mi rung
ngo, ,'o na lam goms pa nyid do, ,chos nyid la ni 'dod pa kho na
ste, spang bya ni gang zhig spong bar byed pa'i gnyen po ni ci
lta bu, nyon mongs pa nyid ni nyon mongs pa nyid ma yin te, 'dus
byas pa'i

phyir nyon mongs pa gzhan lta bu'o, ,de'i snga rol ni med pa nyid
la phyi ma ni ma byung ba nyid do, ,de gnyis ma byung ba ni yod
pa ma yin te skabs med pa'i phyir ro, ,gnyen po ni spang bya la
ltos pas na med pa la gang gis byed par 'gyur, byed pa po yod na
ni bya ba rung ba las de gang zhig

yin; re zhig byas pa las ni bya ba med la, ma byas pa la yang
byas pa med do, ,de gnyis ma yin pa'i byed pa ni, gang na yang
med pa ste skabs med pa'i phyir ro, ,de lta yin yang 'khrul pa
spangs pa'i rim pa las gzhag go zhe na, de gang zhig gang gis
spong, 'khrul pa ni

brdzun pa nyid pas de spong bar byed pa de dang tha mi dad na ci
ltar spong ste, gcig pa'i phyir 'khrul pa nyid lta bu yin no,
,tha dad pa ni ci ltar spong ste, de mi 'dra ba'i phyir spang bar
bya ba'i nus pa ji ltar 'jug ,tha dad pas tha mi dad pa'i bya ba
byed pa ni, tha dad pa dang tha mi dad pa'i bya ba tha dad

@312a *, ,dam tha mi dad, bya ba tha dad na tha mi dad pa nyid
nyams pa yin la, tha mi dad na tha dad pa gang la brjod par
bya'o, ,tha dad pas tha dad pa'i bya ba byed na ni, bya ba dang
byed po nyid kyang mi 'dra ba las ci ltar 'jug par 'gyur, de'i
phyir mi 'thad pas na ma lags so

zhes bya'o, ,da ltar yin yang shes bya thams cad shes pa la 'dod
do zhes rgol ba ni smras pa zhes bya'o, ,lan ni ma yin te shes
bya ni brdzun pa nyid pas de dang gcig na go ci ltar ye shes bden
par 'gyur, tha dad na gang gis de shes par 'gyur te sngar bshad
pa bzhin no, ,ye shes ltar

shes bya rnams bden par gyur pa las kyang gcig par mi rung ngo
zhes bya ba ni ma lags so zhes bya ba'o, ,de ltar bshad pa bsdus
pa'i phyir chos gang zhes gsungs te, gnyen pa'i ye shes gang kun
gzhi la sogs pa'i dmigs pa las byung bar mi 'thad pas, de'i phyir
nyes pa gang yang

bsal bar mi nus pas, chos thams cad stong pa nyid du bshad pa ni
bsal bar nus sam zhes smras pa yin no, ,de ltar ye shes stong pa
nyid ni chos nyid la bshad kyi, 'on kyang kun rdzob tu ye shes
bskyed par bya'i, skur bar mi bya ste, 'khrul pa las snang zhes
bya ba ni 'di la bsams nas

zhes bya ba yin no, ,gnyen po ni spang bya la gzhag pas na spang
bya nyid kyang med par bstan pa ni, gzhan yang zhes gsungs te
sngar bshad pa nyid la gzhan pa'i tshul gyis zhes bya'o, ,de gang
zhe na, sems ni rang bzhin 'od gsal bas, ,nyon mongs rnams ni
mtshan nyid med, ,ces

bya ba'i tshul gyis sngar bshad pa lta bus na, chos nyid rnam par
dag pa ni dngos por bsgyur bas na, chos nyid 'ba' zhig la dmigs
par bya ba ni brdzun pa las zhen par ni mi bya'o zhes stong pa
nyid bstan pa ni, nam mkha'i zhes dpe gsungs pa yin no, ,gang
zhig yod pa ni

bsal ba srid na, med pa ji ltar sbyang zhes stong pa nyid bstan
pa ni, nges par snang ba 'di ni rnam par sbyang ngo zhes zer na
zhes bya ba la sogs pa'o, ,de lta bu ni stong pa nyid gang gis
rtogs she na, de bzhin gshegs pa rnams kyis zhes gsungs pa yin
no, ,de nyid tshad ma'i

@312b skyes bu yin pas de'i gsung gi rjes su 'brang bar bya'o
zhes bstan pa ni de dag gis zhes bya ba'o, ,chos nyid de lta bu
las kyang kun rdzob tu nyes pa spang bar bya'o zhes bstan pa ni
ngas don gyi dbang gis mthong nas zhes gsungs pa yin no, ,de ltar
gnyen po dang spang bya med pas spong

ba'i thabs kyang med par bstan pa ni gzhan yang zhes bya ba
gsungs te, nyes pa ni nang du'ang mi dmigs, phyi rol du'ang mi
dmigs te, de ci'i phyir zhe na, ngo bo nyid kyis med pa nyid pas
med pa ni gang du'ang gnas pa mi rigs so zhes bya ba ni, gang
na'ang zhes bya ba la

sogs pa gsungs pa yin no, ,de ltar shes na nyes pa de spong ba
yin no zhes bya ba ni rang bzhin te, ngo bo nyid shes na sbrul
gyi rigs 'don shes pa la, sbrul gyi gnod pa med pa ltar nyon
mongs pa'i rigs shes na de spong bar 'gyur te des mi gos so zhes
bya ba ni gnas med

kyang zhes bya ba la sogs pa'o, ,ngo bo nyid kyis med pa mi 'thad
de dmigs pa'i phyir ro zhes de ci'i phyir zhe na zhes rgol ba la
lan ni, med pa nyid kyis snang ba rung ste, rab rib can la skra
shad 'dzings pa lta bu'o zhes bstan pa ni lan yin no, ,ci ltar
med ce na ngo bo nyid kyis dben pa'o

zhes bya ba la sogs pa gsungs pa ste spang bar bya ba'i ngo bo
nyid pas na, gcig dang du ma dang bral bas dben pa ste stong pa
dang, snang ba'ang 'khrul pa yin pas rigs pa la ma grub pa ni
tshig gnyis kyis bstan to, ,spong bar byed pa'i gnyen po'i dbang
du byas nas chos nyid la

skye ba med pa dang, ma skyes pa dang, ma byung ba ste dngos po
med la phrad pas stong pa med par bstan pa ni, 'dre ba med pa la
sogs pa'o, ,mi mthun pa dang gnyen po med pa la bya ba mi 'thad
pa la rtsol ba'i nus pa med cing, de'ang bems po ste ngo bo nyid
kyis lung du ma bstan la, de'ang

rnam par rigs pa'i mtshan nyid ma yin pas ni, bya ba'i mthu med pa
la sogs pa'o, ,de lta bu la spang ba mi 'thad pa ni, ngo bo nyid
mi 'gyur bas byed pa mi 'thad pa dang, gzhan du mi 'phro bas
spangs pa med pa dang, rtag pa med pa'i tshul gyis rtag pa mi
'gyur ba dang, thul ba

@313a *, ,med pas gnyen po mi skye ba dang, mi mthun pa dang
gnyen po phrad pa med pas spang ba med pa ni rang bzhin gyis mi
'pho ba la sogs pa'o, ,'o na 'bad pa med par ci ltar thar par mi
'gyur zhe na ma yin te, glo bur ba'i dri ma bsal ba la rag las pa
ni, yod pa dang med

par lta ba'i log par zhen pa spangs na yin pa dang, spang ba'ang
'bad pa med pa na mi 'gyur ba dang, 'bad pa 'ang log par 'bad pa
spang ba'i phyir, bla ma ring dang mtshan ma dang, ,bdag gi brtson
'grus lhag lta ba'i, ,byang chub sems dpa' nga rgyal can, ,byang
chub las ni ring zhes bya, ,

zhes bya ba yi tshul spangs nas, ,ci skad bshad pa'i skad du na,
,rtog pa tsam du lta ba yi, ,byang chub sems dpa' rtog med rnams,
,byang chub thob ces nges par brjod, ,ces bya ba'i tshul gyis 'di
dag rtog pa tsam du blta la, rtog pa tsam de yang yongs su spong
ba na, mtha' gnyis

dang bral ba la sogs pa'o, ,de la med par lta ba spang ba'i dbang
du byas pa ni mu med pa la sogs pa ste, 'khrul pa'i snang ba rgya
che bas na mu med mtha' thug pa med pa'o, ,mtha' ni mtha' ste zad
par dmigs pa ni mthar thug pa yin la, de med pas na dmigs pa med

pa'o; ,yod par lta ba spang bar bya ba'i dbang du byas nas, phyin
ci log med par zhes bya ba bstan pa yin no, ,de nyid bshad pa ni
rtag pa dang zhes bya ba la sogs pa'o, ,bshad pa de nyid gsal bar
bya ba ni 'bral ba med pa la sogs pa ste, de ltar na stong pa
nyid kyi don

gcig gis gcig bshad de, dngos por lta ba yongs su spang bar bstan
to, ,'o na 'thob pa'i 'bras bu med par thal lo zhe na ma yin te,
stong pa nyid la tha dad ni, ,cung zad yod pa ma yin yang, ,rtog
med tshul gyis rtogs pa na, ,stong nyid mthong zhes tha snyad
gdags, ,

zhes bya bas mi rtog pa nyid kyis rtogs pa yod do zhes bstan pa
ni rgyal po chen po zhes gsungs pa yin te, shes rab kyi pha rol
tu phyin pa las ji skad du, nang stong pa nyid dang, phyi stong
pa nyid dang, phyi nang stong pa nyid dang, stong pa nyid stong
pa nyid dang, chen po stong pa

@313b nyid dang, don dam pa stong pa nyid dang, 'dus ma byas
stong pa nyid dang, 'dus ma byas stong pa nyid dang, mtha' las
'das pa stong pa nyid dang, thog ma dang tha ma med pa stong pa
nyid dang, dor ba med pa stong pa nyid dang, rang bzhin stong pa
nyid dang, chos thams cad stong pa nyid

dang, rang gi mtshan nyid stong pa nyid dang, mi dmigs pa stong pa
nyid dang, dngos po med pa'i ngo bo nyid stong pa nyid de, stong
pa nyid bcu drug tu gsungs pa nyid bstan pa ni chos thams cad ni
nye bar zhi ba zhes bya ba la sogs pa ste, nang ni mig la sogs
pa'i dbang po rnams so, ,

zhi ba ni stong pa nyid de, de'i phyir 'gyod pa ste yid la gcags
pa med pa'o zhes thams cad du sbyar bar bya'o, ,chos thams cad ni
gzugs la sogs pa yul rnams ni rnam par shes pa nyid der snang bas
na, 'byung ba che la sogs bshad pa, ,rnam par shes su yang dag
'du, ,de

shes pas ni 'bral 'gyur na, ,log par rnam rtog ma yin nam, ,zhes
bya ba'i tshul gyis brdzun pa'o, ,chos ni nang dang phyi'i skye
mched rnams te bzhi pa ni stong pa nyid do, ,mtshan nyid ni de'i
rang bzhin te de'i gsum ni stong pa nyid dang po gsum yin te,
tshogs kyi sa la rtogs par 'gyur

ro; ,chos ni nang gi ngo bo nyid la sogs pa'i stong pa nyid la
dmigs pa'i shes pa nyid de bdag gir 'dzin pa ni de dag la dmigs
pa'i shes pa'i ngo bo nyid kyang stong pas na bral ba ste, stong
pa nyid du 'dzin pa'i rnam par rtogs pa spang bas na sbyor ba'i
lam du rtogs pa yin no, ,chos

ni shar la sogs pa'i phyogs bcu po ste thams cad stong pa nyid du
rtogs pas na mthong bas spang ba las rnam par grol ba'i mtshan
nyid las rnam par rtog pa thams cad kyis dben pas sa dang po la
ro myang ba med do, ,chos ni mya ngan las 'das pa ste, don dam
par

tha snyad kyis ming du gdags pa med pa ming med pa ste stong pa
nyid ni bral ba tsam yin pas mchog gi don gyis sa gnyis pa la'o,
,chos ni 'dus byas rnams te rkyen gyis 'dus byas par gcig pa nyid
kyis spyi'i mtshan nyid tha dad pa khams gsum 'dus byas stong pa
nyid do, ,

@314a *, ,dngos por ma grub pa'i ngo bo nyid kyis na gnyen po nus
pa'i phyir rgyu mthun pa'i don gyi mchog sa gsum par ro, ,chos ni
'dus ma byas pa ste, skye ba dang 'gag pa dang gnas pa las gzhan
du 'gyur ba med pas, rgyu dang rkyen las rnam par grol bar ro
gcig pas

'dus byas kyi gnyen po sbyor bas btags pa'i mtshan ma med pas 'di
ni yongs su 'dzin pa med pa'i don gyis sa bzhi pa'o, ,chos ni
'dus byas te rtag pa dang chad pa'i mtha' ni mtshan ma'o, ,mtha'
de las 'das pas na mtshan ma med pa'i mtha' ste dben pa ni stong
pa nyid do, ,'dri

ni rgyud tha dad pa med pas sa lnga pa la'o, ,thog ma dang dbus
dang tha mar gyur pa'i bye brag med pas na 'jug pa ste tshar gcad
du med pas tha dad pa'i dmigs pa med pa'i dag pa ste kun nas nyon
mongs pa dang rnam par byang ba med pas sa drug pa'o, ,lta bar
gyur pa drug cu rtsa gnyis ni dor

bar bya ba yin pa las chos nyid kyi dbang du byas na med pa ste
bral ba'i stong pa nyid do, ,sna tshogs pa ma yin pas sa bdun pa
la'o, ,'phags pa rnams kyis ma mdzad pas rang bzhin ni 'gyur ba
med pa'i phyir dang, 'dus byas la sogs pa'i chos thams cad ni
phan tshun ltos pas gzhag

pas na rang bzhin 'grub pa med pas na stong pa 'di gnyis ni dus
gsum las 'das pas 'grib pa dang 'phel ba med pa dang, rnam par mi
rtogs pa zhing yongs su dag pa la dbang bas 'dus byas pa la smod
pa med pas sa brgyad pa la'o, ,chos rnams kyi rang bzhin mtshan
nyid btags

pa tsam du zad pa dang, 'das pa la sogs pa'i chos rnams ni 'du ba
la sogs pa'i dus rnams gcig go, ,bzlog na mi dmigs pas dus gsum
yongs su chad pa ste ye shes la dbang bas sa dgu pa'o, ,shin tu
ma skyes pa ni rten cing 'brel par 'byung ba yin pa'i phyir ro, ,

tshogs pa dang ldan pa'i chos rnams ni ngo bo nyid kyis yod pa ma
yin pas mya ngan las 'das pa ste, stong pa nyid yang dag par 'du
ba ste, gcig pas na las la dbang bas na sa bcu pa'o zhes stong pa
nyid rtogs pa'i 'bras bu 'byung bas de med pa ma yin no zhes
bstan pa yin no zhes 'das

@314b pa ba kha cig zer ro, ,la la ni stong pa nyid bcu drug tu
gzhag pa ni shin tu rigs pas lung dang yang mi 'gal ba las sa
dang lam gyi rim par sbyar ba ni ha cang rigs pa med ces zer ro,
,da lta ba kha cig ni tshogs kyi sa la 'jug pa 'byed pa'i stong pa
nyid gcig dang, tshogs kyi sa la gsum

dang; sbyor ba'i lam du gcig dang, sa bcu la dgu rtogs so zhes
kyang zer ro, ,de ltar thams cad stong pa nyid yin pa de'i phyir
don bsdu ba'i sgo nas nges pa'i shes pa skyed pa ni 'di ji snyam
du sems zhes gsungs te, stong pa nyid ni sgro skur dang bral bas
de la 'bras bu mi skye ba'i ngo bo

nyid pas chos thams cad la nyes pas gos pa med pa ni, chos gang
ma skyes pa zhes bya ba la sogs pa'o, ,med pa la sbar bar bya ba
mi 'jug pas de bsal bar nus sam zhes gsungs so, ,de lta bu gang
gis rtogs she na, yang dag pa'i don bsgoms pa ni, rnal 'byor pas

rtogs so zhes bstan pa ni de ltar zhes gsungs so, ,phan yon de
lta bu dang ldan pa'i stong pa nyid la sbyar bar gdams pa ni, de
lta bas na zhes bya ba la sogs pa gsungs te, tshul bzhin ni gnas
lugs te stong pa nyid do, ,phyin ci log ni dngos por lta ba'o,
,bsal

ba dang gzhag pa med pa'i sems kyis stong pa nyid bsgom par bya
ba ni, ci ltar zhes bya ba la sogs pa'o, ,de la len pa ni 'bras
bu'o, ,dor ba ni nyes pa'o, ,de'i 'dus shes dang yang mi 'grogs
pas lhan cig mi gnas pa'o, ,shin tu dag pa ni las su rung ba'o,
,zhi ba ni thar

pa'o; ,rang bzhin ni ngo bo nyid do, ,rang bzhin med pa ni ma
grub pa'o, ,rgyu rkyen dang bral bas bdag po ste byed pa po med
pa'o, ,de lta bu'i stong pa nyid la bsgom par bya bas na bzod par
bya'o, ,mi bya ba ni dngos por zhen pa'o, ,'o na 'bad pa med na
ci ltar grol zhes de ci'i phyir zhe na

zhes rgol ba la, 'bad pa ni kun rdzob tu yin la don dam pa'i bden
pa ni de dang bral bas na bya ba med pa ste zhes bya ba la sogs
pa gsungs pa ste, de la bya ba ni rgyur 'bad pa'o, ,'gyur ba ni
'bras bu'i ming ngo, ,de dag dang bral bas na stong pa nyid ni
gdung ba med pas mya ngan

@315a *, ,las 'das pa zhes bya'o, ,chos bshad pa la yi rang nas
'chad pa po la bsnyen bkur byas pa ni chos dang chos smra ba gus
par bya ba'i phyir yin no, ,de lta bu'i stong pa nyi snang ba
thams cad dang bral ba'i ngo bo nyid de bstan pa'i phyir ro, ,des
ras k'arsh'a pa na

brgya stong ri ba de ma blangs pa yin no, ,la la na re chos smra
ba ni zang zing gi phyir ma yin gyi, snying rje 'ba' zhig gis
bstan par bya ba yin pas de ma blangs pa yin no zhes zer ro, ,la
la na re rang nyid 'dod pa chung bar bstan pas so zhes kyang zer
ro, ,la la na re stong pa nyid dngos por

lta ba mi len pa'i phyir, rang gi stong pa nyid rtogs par bstan
pa'i phyir zhes kyang zer ro, ,thams cad du nang gi sems kyis
tshogs yongs su rdzogs pa yin par bstan pa ni de'i lus 'khor ba
yin no, ,rnam grangs gzhan yang 'phags pa 'jam dpal gyis byin
gyis brlabs nas

'dor du bcug pa yin no, ,stong pa nyid ni rnam pa thams cad dang
bral ba yin pas rang gi lus mi snang bar byas pa yin no, ,stong
pa nyid ni sgra'i rjes su zhugs nas de bstan pa'i don goms par
byas pas rtogs pa yin par bstan pa ni sgra grags pas bstan pa yin
no, ,shing gnyis drud

pa las me byung nas shing nyid kyang tshig pa ltar stong pa nyid
shes rab kyis rtogs nas shes rab nyid kyang sngar bshad pa ltar
rang bzhin med pa yin par rtogs pa ni gang gis mthong ba de las
yang zhes gsungs pa yin no, ,srid pa thams cad ye nas stong pa
ste, ,nyi tshe stong nyid mu stegs can

rnams yin, ,zhes 'byung bas thams cad stong par bstan pa ni su'i
lus mthong ba de la zhes gsungs pa yin no, ,rgyal po ma skyes
dgra ni rtse mo thob pa yin pas bzod pa la bkod pa ni rang gi lus
la 'du shes 'byung ba ma gtogs par gzugs kyi 'du shes dang bral
ba ste gzung ba

med par rtogs pa mtshan pa yin no, ,'jig rten chos kyi mchog la
bkod pa ni rang gi lus kyang mi mthong bar bya ste, gzugs kyi 'du
shes thams cad dang bral ba ni gzung ba dang bral ba'i ye shes
rtogs par bstan pa yin no, ,mthong ba'i lam la bkod pa ni, ,zhes
gsungs pa yin

@315b te; rags pa ni 'dod pa'i khams dang gzugs kyi khams so,
,phra ba ni gzugs med pa ste, dman par dgag pa yin pa'i phyir med
pa ma yin pas phra ba'o, ,ma mthong ba ni bzod pa brgyad kyis bar
chad med pa'i lam du'o, ,rnam par mi mthong ba ni shes pa brgyad
kyis rnam par

grol ba'i lam du'o, ,dngos por mi mthong ba ni de med pas mi
mthong bas mi rtog pa'i ye shes kyis phyin ci ma log par chos kyi
dbyings su mthong bas chos thams cad mi mthong ba ni zhes bya ba
la sogs pa'o, ,rlom sems ni dngos por lta ba ste, 'jig rten pa'i
lam gyi

chos thams cad bdag med par yid ches pas bral ba'o, ,rnam par
rtog pa ni 'jig rten pa'i lam gyi ngo bo ste, mthong ba'i lam
thob pa rnam par rtog pa thams cad kyis dben pa'o, ,ting nge
'dzin ni chos thams cad stong pa nyid kyang kun rdzob tu las dang
'bras bu mi slu bar bstan

pa ni 'khor thams cad mthong ngo zhes gsungs pa yin no, ,rnam
grangs gzhan yang mnyam par gzhag pa'i rjes la thob pa la snang
ba mi 'gag par bstan pa yin no zhes kyang bshad par bya'o, ,da ni
de ltar chos nyid zab mo'i don gang zag dang chos la bdag med
pa'i mtshan nyid rgyas par

bshad pa de nyid mdo gzhan gyi sgo nas bsdu ba'i phyir bshad pa
ni, sgyu ma mkhan bzang po'i mdo las kyang zhes gsungs te, phyi
dang nang gi mu stegs byed pa 'ga' zhig rgyu med pa las skye bar
'dod par dgag pa ni, chos rnams bsten nas 'byung ste rgyu med pa
ma yin pa dang zhes gsungs

te; rtag tu yod pa la sogs par thal bar 'gyur ba'i phyir ro,
,gang zag rgyur yod pa dgag pa'i phyir gang zag med pa'i phyir
zhes gsungs te, sngar bshad pa'i tshul gyis ni ma yin no, ,nang gi
mu stegs pa dngos por smra ba'i 'dod pa dgag pa ni chos gang rten
cing 'brel par 'byung ba

de ma skyes pa zhes bya ba ste, rang dang gzhan dang gnyi ga rgyu
med pa las skye bar mi 'thad pas ma skyes pa'o, ,gcig dang du ma
dang bral ba ste dngos po med pa'o, ,dngos po med pa ni nam mkha'
dang 'dra bas rnam par mi 'jig pa ste rtag pa'i phyir ro zhes bya
ba'o, ,de ltar chos zab mo'i

@316a *, ,mtshan nyid spyir bshad nas, da ni khyad par bstan pa'i
phyir, rnam grangs gzhan gyis kyang zhes gsungs te, rnam grangs
ni bye brag go, ,chos nyid ni stong pa nyid do, ,so so'i skye bos
ma yin pas zab mo zhes bstan to, ,dbugs 'byin pa ni phan yon gyi
ming

gi rnam grangs so, ,yongs su sbyong ba ni thob pa mi nyams par
byed pa'o, ,la la ni thob par byed pa'i phyir yongs su sbyong
ba'o zhes kyang zer ro, ,yongs su sbyong ba'i khyad par mang du
bshad pa gang zhe na zhes rgol ba la, gtso bo bsdus pas nyes pa
med, ,ces bya ba ni, 'di lta ste zhes bya

ba'o; ,de nyid bstan pa ni mi dmigs pa'i zhes bya ba ste, stong
pa nyid kun du 'gro ba rtogs pas mnyam par gzhag pa la snang ba
nub pa'o, ,rnam par thar pa'i yon tan gyi che ba'o, ,kun rdzob la
rjes su dpag par bya bas na ye shes gnas pa'o, ,rang gi rtogs pa
la gzhan

'god pas na gzhan dag kyang zhes bya ba'o, ,bstan pa de nyid
bshad pa ni gang gnyis pa dang zhes bya ba la sogs pa ste, gzung
ba dang 'dzin pa dang bral ba ni, gnyis pa dang rnam par dag pa
ste spangs pa'o, ,mthong ba'i lam mthong ba nyid kyis rang rig
pa'i ye shes gnyis su med

par 'dzin pa'ang spangs pas na gnyis ma yin pa rnam par dag pa'o,
,rten cing 'brel par 'byung ba yin pas, rang bzhin med ces bya
ba'i tshul gyis chos rnams bsten te mi 'byung bar mos pa zhes bya
ste, chos nyid bsten par byas nas sngar bshad pa ltar skye ba mi
'thad pa'i phyir

ro; ,gang zhig rkyen las skyes pa de ma skyes, ,de la skyes pa'i
rang bzhin yod ma yin, ,rkyen la rag las gang de stong pa ste,
,gang zhig stong nyid shes pa de bag yod, ,ces bya ba'i tshul gyis
bsten te mi 'byung ba'o, ,gnas ni gzhi ste, dngos po zhes bya
ba'i don to, ,

dngos po ni rdul phra rab 'dus par 'dod pas na ci skad bshad pa'i
rigs pas de med par bstan pa ni, phyogs tha dad pa'i rang bzhin
yin la de'ang btsal na de mi rnyed pas med pa'o, ,ci skad bshad
pa'i don goms pa'i 'bras bu nyid ni sangs rgyas nam mkha' dang
'dra bar mos zhes

@316b bya ba ste, lus med pas tha dad pa med pa'i phyir te, mkha'
ltar lus med pa yi phyir, ,sangs rgyas du ma nyid mi 'dod, ,ces
bya bas tha dad pa la mi gnas pa'o, ,dbyibs rnam par dag pa ci
lta bar, ye shes rnam par dag pa'i dbang du byas nas, sems dang
zhes bya ba la

sogs pa gsungs te, sems ni kun gzhi rnam par shes pa'o, ,yid ni
nyon mongs pa can no, ,rnam par shes pa ni 'jug pa'i tshogs drug
go, ,ye shes lhun gyis grub pa ni kun gzhi la sogs pa gnas yongs
su gyur pa'i ngo bo nyid me long lta bu la sogs pa'i ye shes so,,

mdo kun las btus pa'i bshad pa lung gi tshad mas rab tu sbyar ba
las chos zab mo la bzod pa lnga pa ste bzod pa'i pha rol tu phyin
pa bshad zin to,, ,,de ltar thos pa la sogs pa yongs su shes par
byas pa rnams thob par bya ba'i phyir, bsgoms pa las byung ba'i
shes rab bskyed

par bya ste, gang gi don du dris pa rnams, ,sangs rgyas sras po
nga la nyon, ,yang dag sangs rgyas bstan pa 'di, ,thos pa tsam
gyis mi 'grub ste, ,la la stobs med chu klung gis, ,mi 'dod bzhin
du khyer ba dag ,skom bzhin 'chi bar gyur ba dag ,ma bsgoms chos
kyang de bzhin no, ,zhes

bya ba la sogs pa mang du gsungs pas na nges par bsgom par bya
dgos par mngon no, ,de'i phyir dang po thob par bya ba'i yul
bstan pa ni, sngar bshad pa'i dbyings rnam par dag pa dang ye
shes rnam par dag pa'i ngo bo ste, 'phags pa byams pa'i zhal snga
nas, thub pa'i ngo bo nyid kyi sku, ,

zag med chos ni rnam kun du, ,rnam par dag 'gyur gang yin pa, ,de
yi rang bzhin mtshan nyid can, ,zhes bya ba la sogs pa gsungs pa
lta bu'o, ,de la dbyings rnam par dag pa ni chos nyid kyi sku, ye
shes rnam par dag pa ni me long lta bu la sogs pa'i ye shes te,
thob par bya ba

ni ye shes lnga kho nar zad pas, de'i phyir dbyings rnam par dag
pa'i dbang du byas nas bsam du med pa zhes gsungs te, bsam pa las
'das pas na bsam du med pa ste spros pa'i mtha' brgyad dang bral
ba'i phyir ro, ,chos ni kun nas nyon mongs pa la sogs pa'o, ,ro
gcig pas

@317a *, ,na tshul bzhin te gnas lugs zhes bya'o, ,sems dang ldan
pa ni dngos por smra ba rnams rdzas la sogs par 'dod pa'o, ,ye
shes rnam par dag pa'i dbang du byas nas, dben pa'i mtshan nyid
ces gsungs te, dben pa ni rnam par rtog pa rnams kyis stong

pa ste gnas yongs su gyur pa'i phyir ro, ,mi brtson pa ni ye shes
tshol bar mi 'bad pa'o, ,lhag par byed pa ni log par 'bad pa ste
mtshan mar bstan pa'o, ,nyams su len pa'i mtshan nyid bstan pa ni,
smras pa zhes bya ba la sogs pa gsungs pa ste, chos sngar bshad
pa'i dbyings

dang ye shes rnam par dag pa thob par byed pa ni, lhag par byed
pa la brtson pas ma yin no, ,gang gis she na, smras pa zhes
gsungs te, rigs dang chos dang chos kyi sku ni gcig pa'i phyir,
sems can gyi dus na rigs zhes bya ba dang, bsgrub pa na chos zhes
bya ba dang, grub pa na

chos sku zhes brjod pa'i phyir ro, ,de'i phyir rang gis rang gi
ye shes rtogs na zhes gsungs pa yin pas, chos rnams zhes bya ba
chos kyi sku yon tan dang bcas pa rnams 'grub pa'i rgyu yin no,
,de'i phyir gang la gnas nas shes rab stong pa nyid la bsgom pa
zhes slar dris na, gnas pa

med par bsgom pa yin, ,zhes bstan pa yin la ci la gnas pa med ce
na, 'khor ba dang mya ngan las 'das pa ro gcig par rtogs pas,
srid pa dang zhi ba la mi gnas par bsgom mo zhes bshad pa yin no,
,de'i phyir lung las kyang, bcom ldan 'das shes rab ni tshu rol na
yang mi

gnas; pha rol na yang mi gnas, dbus na yang mi gnas te, dus gsum
mnyam pa nyid du rtogs pa'i phyir zhes gsungs pa yin no, ,de la
mi gnas pa ni rtog pa spangs pas mi rtog pa nyid do, ,'o na thob
pa dang spangs pa med do zhe na, chos nyid la ni 'dod pa kho na
ste, thob pa spangs

pa ni rtog pa yin pa'i phyir la, rtog pa ni nyon mongs pa yin
pa'i phyir spang bar bya ba kho na'o, ,kun rdzob tu ni mi 'gog pa
ste zhing yongs su dag pa la sogs pa'i sbyor ba gsungs pa'i phyir
ro, ,de lta bu chos nyid zab mo de gang gi yul yin zhe na, 'phags
pa'i ye shes kyi yul yin

@317b pas tshu rol pa'i shes pa'i yul ma yin par bstan pa ni,
khyod 'di ltar shes par rung bar 'gyur ba de lta bur ston tam
zhes dris pa ste, mngon sum la sogs pa'i mtshan ma'i yul yin na ci
ltar zab pa yin zhes rgol ba'o, ,lan ni don dam pa'i mngon sum
dang rjes su dpag pa'i yul

ma yin te, shin tu zab pas lung mi slu ba dang ldan pa kho nas
rtogs par bya ba ni, sangs rgyas kyi ye shes kyis kyang kun shes
pa'am rnam par shes par mi nus so zhes bya ba ste, kun shes par
mi nus pa ni rtog pa dang bral ba'i shes pa ste mngon sum gyis
kun du shes par mi nus pa'o, ,rnam

par shes par mi nus pa ni, rtog pa dang bcas pa'i shes pa dngos
po'i stobs kyis zhugs pa'i mtshan mas mi rtogs pa'o, ,tshad mas mi
rtogs pa ci'i phyir zhes rgol ba la, de'i yul ma yin pas zhes
bstan pa ni chags pa med pa zhes bya ba la sogs pa ste, dngos po
ma yin pas

chags pa ste thogs pa med ces bya ba'o, ,dngos po dang bral ba la
sems mi 'jug pas rnam par rtog pa med pas te, rtog pa ni spyod
par byed pa'o, ,sems kyis bsam du med pa tha snyad mi 'jug pas
brjod du med pa la sogs pa ste, brjod pa ni gcig dang du ma la
sogs pas brjod pa'o, ,

bsnyad pa ni 'di dang gzhan pa la sogs pa'i tha snyad do, ,sbyor
ba ni ming gis sgro 'dogs pa la sogs pa'o, ,tshig ni rjod par byed
pa'i ngag go, ,bsam pa las 'das pas sems dang yid dang rnam par
shes pa dang bral ba'o, ,rnam grangs gzhan yang me long lta bu la
sogs pa'i ye

shes de ni 'das pa la sogs pa'i dus gsum du ma chags shing thogs
pa med pa nyid dang, de'ang nyes pa thams cad spangs pa rnam par
rtog pa med cing, mi rtog pa mi rtog pa ste, sngar bshad pa'i nyi
ma ltar gzhan gyi don byed pa'o, ,de lta bu'i sangs rgyas de ni
rten gyi dbang du byas nas nam

mkha' ltar lus med la, sngon gyi rjes su 'brangs nas de ma yin
pas, gcig dang du mar brjod par mi bya bas brjod du med pa'o,
,byed pa'i dbang du byas nas gnas dang dbyibs dang kha dog dang
'khor dang chos ma nges pas bsnyad du med pa'o, ,dngos po ma yin
pas sbyor ba med pa ste,

@318a *, ,sbyor ba ni dngos po'i mtshan nyid yin pa'o, ,brjod pa
las 'das pas brjod du med pa ni tshig med pa'o, ,rnam par shes pa
las 'das pas ye shes kyi ngo bo nyid ni sems la sogs pa dang bral
ba'o, ,rnam grangs gzhan yang ye shes ni ci lta ba la sogs pa
mkhyen

pa'o; ,de nyid ni nyon mongs pa spangs pas chags pa med pa rnam
par rtog pa med pa ste, de la chags pa ni 'dod chags so, ,rnam
par rtog pa ni gti mug ste sgyu 'phrul dra ba las kyang, rnam par
rtog pa ma rig pa, ,chen pos 'khor ba'i mtsho chen du, ,khyer bas
mi rtog rnam

bsgoms na, ,rtog med 'gyur te nam mkha' bzhin, ,zhes gsungs pa
lta bu'o, ,nyon mongs pa spangs pa ni 'dus ma byas pa yin pas
rgyu rkyen dang bral yang, nyan thos pa dag 'dod pa lta bur mi
shi ba ltar gyur pa bzhin ma yin pas, bya ba 'jug par yang snang
bas brjod du

med pa'o, ,byed pa ni 'gal ba phrugs su ston pas, me'i dbus su
padma dang, ,rgya mtshor me chen 'bar ba ston, ,lus gcig dag gis
kun du khyab, ,ri rab rdul phran nang du 'dzud, ,ces bya ba lta
bur ston pas na, nges pa'i tshig gis gzhan la bsnyad du med pa'o,
,de lta bu de lus

kyi 'du byed pas rtogs pa ma yin pas sbyor ba med pa'o, ,tshig gi
brjod du med pas tshig med pa'o, ,sems mi 'jug pas sems la sogs pa
dang bral ba'o, ,rnam grangs gzhan yang chags pa med pa ni, rnam
par rtog pa med pa'i phyir ro zhes bya ba nas tshig med pa sems
dang yid

dang rnam par shes pa dang bral ba'i phyir zhes kyang bshad par
bya'o, ,rnam grangs gzhan yang dbyings rnam par dag pa ni, chags
pa med pas na tshig med pa'i bar te, chags pa ni dngos por zhen
pa'o, ,rnam par rtog pa ni spyi dang khyad par du sems pa'o,
,sems pa'i mngon rtags ni

brjod pa la sogs pa ste, spyir brjod du med pa ni brjod du med
pa'o, ,bye brag tu brjod du med pas na bsnyad du med pa'o, ,sbyor
ba ni byed pa ste sgro 'dogs pa'o, ,de dag dang bral bas med
pa'o, ,mya ngan las 'das pas tshig tu brjod du med pa ni tshig med
pa'o, ,ye shes rnam par dag

@318b pa ni sems la sogs pa dang bral ba ste me long lta bu la
sogs pa'i ye shes ni kun gzhi la sogs pa dang bral ba ste gnas
yongs su gyur pa'o, ,rnam grangs gzhan yang ngo bo nyid kyi dbang
du byas nas chags pa med pa'o, ,rnam par rtog pa med pa'o, ,mtshan
nyid kyi dbang du byas

nas brjod du med pa'o, ,byed pa'i dbang du byas nas sbyor ba med
pa'i tshig med pa'o, ,rnam grangs kyi dbang du byas nas sems dang
yid dang rnam par shes pa dang bral ba'o, ,de la ngo bo nyid ni
nyon mongs pa dang shes bya'i sgrib pa dang bral ba ste, nyon
mongs pa dang bral bas chags pa med

pa'o; ,shes bya'i sgrib pa dang bral bas rtogs pa med pa'o,
,mtshan nyid med pa mtshan nyid yin pas brjod pa dang bsnyad pa med
pa'o, ,mi rtog pa dang dus thams cad pa nyid kyis na sbyor ba med
pa ste, dgongs pa nye bar gzhag pa gsum dang ldan pas rjes su
chags pa dang khong khro

bsal ba'o, ,ngas yi ge gcig kyang ma brjod ces gsungs kyang gdul
bya la chos snang bas tshig med pa'o, ,me long lta bu dang mnyam
pa nyid dang so sor rtog pa dang bya ba grub pa'i ye shes rnams
ni, sems te kun gzhi la sogs pa gnas su dag pa'i rnam grangs yin
no, ,

'o na rnal 'byor gyi mngon sum nyid thabs gang gis sgrub ce na,
gal te zhes rgol ba la, yongs su 'dzin pa'i thabs kyis ston zhes
pas so zhes bya ba ni yi ge rnams kyis zhes bya ba'o, ,de ltar
sgro btags nas ston pa ma yin no, ,thabs gzhan med pas thabs te
zhes bya ba ste

sgro btags nas zhes bya'o, ,de lta bu'i zab mo'i ye shes de thabs
kyis bsgrub par bya ba'i rnam pa gang gis sgrub ce na, rnam pa ji
ltar yid la bya ba bstan pa ni, lha'i bu zhes gsungs te, bsgom
pa'i zhes pas so zhes bya bar dgongs so, ,rgyu tshogs pa la 'bras
bu skye bas ting nge

'dzin 'grub pa'i rgyu ting nge 'dzin gyi tshogs la gnas pa bstan
pa ni gtsub shing gi dpes bstan te, dper na shing skam pa dang,
gus pa dang, yun ring ba dang, bar ma chad par gtsubs pa las me
'byung gi ,yan lag gang yang rung ba zhig ma tshang ba la ma yin
pa ltar ting nge 'dzin 'grub

@319a *, ,pa'ang de dang 'dra'o zhes bstan pa'i phyir sdom pa
dang yo byad bsnyungs pa'i gtam zhes gsungs te, lus dang longs
spyod la chags pa ni shing rlan dang bcas pa lta bu ni yin pas
lus la chags pa spang ngo zhes bstan pa ni sdom pa'i gtam zhes
gsungs te, tshul khrims la

gnas ting nge 'dzin thob ste, ,ting nge 'dzin thob nas shes rab
sgom par byed ces gsungs pa'i phyir ro, ,longs spyod la chags pa
spang bar bstan pa ni, yo byad bsnyungs pa'i gtam zhes gsungs te,
zang zing ngan pa la zhen pa'i, ,g-yeng bas ting 'dzin 'grub pa
yin, ,'grub pa'ang nyams

par 'gyur bas na, ,yo byad bsnyungs par ngas bshad do, ,zhes bya
ba'i tshul gyis longs spyod la ma chags pa bsgom par bya ste, mdor
na lus dang longs spyod la ma chags pas zhi gnas dang lhag mthong
'grub par 'gyur ro zhes bya bar dgongs so, ,de la le lo med pas
gus pa'o, ,

'bras bu mthar mi stong pas na yun ring ba'o, ,go skabs mi 'byin
pas bar ma chad pa'o, ,de la ma chags pa ni ting nge 'dzin 'grub
pa'i tshogs so, ,gus pa la sogs pa ni gnas pa'i tshogs so, ,bar ma
chad pa ni 'phel ba'i tshogs te mdor na ting nge 'dzin gyi tshogs
ji snyed bshad

pa de dag thams cad kyang 'dir 'dus par shes par bya'o, ,mdo kun
las btus pa'i bshad pa lung gi tshad mas rab tu sbyar ba las ting
nge 'dzin gyi tshogs kyi le'u ste lnga pa rdzogs so,, ,,de ltar
ting nge 'dzin gyi tshogs la gnas pas dmigs pa la sems gtad par
bya ste,

'phags pa thogs med kyi dmigs pa la sems gtad par bya ba'i thabs
rgya cher ni, rnal 'byor spyod pa'i sa la sogs par zhib tu gsungs
pa yin pas 'dir ha cang spros par mi bya'o, ,'phags pa klu sgrub
kyis ji ltar gsungs pa de bzhin du rig par bya'o, ,'dir ni 'phags
pa

de dag gis gsungs pa mdor brjod par bya'o, ,re zhig dmigs pa'i
yul ni gang zag dang chos zhes bya ba'o, ,de la gang zag ni ril
por 'dzin pa dang rtag pa dang bde ba dang bdag dang gtsang mar
'dzin pa'o, ,chos ni phung po dang khams dang skye mched la sogs
pa'o, ,de dag la ji

@319b ltar ril por 'dzin pa nas, chos kyi bdag gi bar du med par
bsgom pas gsal ba dang, nges pa dang, mi rtog pa dang, las su
rung ba dang, rtse gcig pa ni thob pa'i rnam pa ste zhi gnas kyi
lam mo, ,rgya cher ni 'phags pa byams pa dang, 'phags pa thogs
med kyis

gsal bar gsungs pa kho na'o, ,zhi gnas kyi nyes pa la sogs pa kho
na'ang de bzhin du rig par bya'o, ,spong ba'i 'du byed kyang de
kho na ltar shes par bya'o, ,de ltar sems yongs su gzung ba dang
yul gang la zhe na de bsgom pa ni, pha rol tu phyin pa la sbyor
ba'i gtam zhes bya ba la

sogs pa gsungs te, spyod pa la pha rol tu phyin pa drug dang, zhi
gnas dang lhag mthong gis bsdus pa'i dran pa nye bar gzhag pa la
sogs pa ni tshul bzhin yin pas so, ,de dag kyang lam gyi gnas
skabs su yul thams cad du thams cad pa yin pas pha rol tu phyin
pa dang, byang chub

kyi phyogs zhes gnyis su smos pa yin no, ,mdo kun las btus pa'i
bshad pa lung gi tshad mas sbyar ba las bsam gtan gyi pha rol tu
phyin pa bshad zin to,, ,,de ltar byang chub kyi sems la sogs pa
bsod nams kyi tshogs bskyed nas, de dag kyang ye shes kyi tshogs su
'gyur

bar bya ba'i phyir shes rab kyi pha rol tu phyin pa'i rang bzhin
dgos pa de dag med pa'i ngo bo nyid des mdor bstan pa ni, lha'i
bu zhes gsungs te shes rab ni don dam pa shes pa'o zhes 'phags pa
thogs med kyis gsungs pa dang, 'phags pa klu sgrub kyis kyang,
zab pa shes pas shes

rab bo, ,zhes gsungs pa de bshad pa ni 'dus byas ma yin pas skye
ba dang zhes bya ba la sogs pa ste, 'dus byas chos ni skye ba
dang, ,rga dang gnas dang mi rtag nyid, ,ces gsungs pa'i phyir
ro, ,gnyen po dang mi mthun pa'i chos dang bral bas 'dren pa dang
sel ba zhes gsungs

so; ,spang ba dang blang ba'i mtshan nyid dang bral bas nyon mongs
pa dang rnam par byang ba zhes gsungs pa yin no, ,nyes dmigs dang
phan yon gyi dbang du byas nas, yid 'byung ba mngon par dga' ba
ma yin pa zhes gsungs pa yin no, ,sdug bsngal dang kun 'byung gi
dbang du byas nas

@320a *, ,shes pa dang spang bar bya ba zhes gsungs pa yin no,
,'gog pa dang lam gyi dbang du byas nas mngon sum du bya ba dang
bsgom par bya ba zhes gsungs pa yin no, ,mngon par rtogs pa'i
dbang du byas nas thob pa dang mngon par rtogs pa zhes gsungs te,
thob pa ni rnyed

pa dang ldan pa'o, ,mngon par rtogs pa ni khong du chud pa'o, ,de
la thob pa ni 'dis sa dang po la'o, ,mngon par rtogs pa ni lhag
ma dgu la ste mnyam par gzhag pa'i dus su chos nyid la dmigs pa
ma yin zhes bya'o, ,de la chos nyid la dmigs pas na dag pa'o,
,'bras bu chos kyi

sku thob par byed pas snying po yod pa'o, ,de nyid rgyas par
bshad pa'i phyir, chos thams cad sems med cing zhes bya ba la
sogs pa gsungs te, thob pa don dam pa mya ngan las 'das pa'i rang
bzhin bstan pa ni, sngar bstan pa de nyid tha snyad gzhan gyis
dmigs su med cing zhes bya ba la

sogs pa gsungs te, chos ni gzhal bar bya ba'i mtshan nyid gzugs la
sogs pa'o, ngo bo nyid kyis stong pas na dmigs su med pa'o, ,sems
la sogs pa dang bral bas na sems med pa'o, ,de gang zhe na, dri
ba sngon du btang nas dbyings gang sems ma mchis pa zhes bya ba
la sogs

pa gsungs te, dbyings ni khams te rgyu'i don to, ,gang bskyed ce
na, mya ngan las 'das pa'i rang bzhin ni sems ma mchis pa'o,
,tshad med pas na sems 'gro ba ma lags pa ste dmigs pa ni rgyu
chung ba'i phyir tshad yod pa'o, ,dpag pa ni gzhal ba ste tshad
ma'i yul du bya ba'o, ,bsam pa ni tha

snyad 'dogs pa ste de dag dang bral bas ma lags pa'o, ,'o na
dbyings gang zhes dris pa'i mtshan nyid bstan gyi, bskyed bya ma
bstan na ci'i phyir 'bras bu'i ming gis gdags she na, sems nyid
ces gsungs te, 'khor ba'i rgyu ni gang yin pa, ,de nyid sbyang
bar byas pa las, ,

dag pa de ni mya ngan 'das, ,chos kyi sku yang de nyid do, ,zhes
sngar bshad pa ltar rgyu yang de nyid las 'bras bu yang de nyid
do zhes bstan to, ,de ni 'thad pa ma yin te, sems can dang sangs
rgyas dag tha mi dad par 'gyur ro zhes de ci'i phyir zhe na, rgol
ba la lan ni chos nyid du ni 'dod pa kho na

@320b yin la; kun rdzob tu ni dbul mo'i khyim gyi rin po che ltar
ma bsgrubs pas, ma rtogs par thad pa zhes bya ba ni sems la zhes
bya ba la sogs pa'o, ,de la sems ni 'khor ba pa'i sems so, ,sems
med pa ma yin pa ni rnam par byang ba'i sems te kun gzhi la sogs
pa yongs su gyur pa

rnams so, ,'o na tha mi dad pa nyid kyis thams cad grol ba'am ma
grol ba nyid du ji ltar mi 'gyur zhe na, sems nyid sems ma lags
pa zhes gsungs te, mi rtag pa nyid dang cig car mi skye ba nyid
kyis da ltar gyi sems ni ma 'ongs pa'i sems nyid ma yin zhes bya
ste, kun nas nyon mongs

pa dang rnam par byang ba ni mtshan nyid mi 'dra ba'i phyir ro,
,'o na de nyid ci ltar 'thad ce na ma yin te, 'khrul pa dang ma
'khrul pa dbye ba tha dad kyis sems kyi chos nyid tha dad pa med
do zhes sems ni ngo bo nyid kyis ma mchis pa'o zhes gsungs te,
kun nas nyon mongs pa ni 'khrul pa yin

pas ngo bo nyid kyis te rigs pas ma grub pa'o, ,'o na rnam par
byang ba ci ltar 'grub ce na, sems ci lta ba bzhin pas zhes
gsungs te, gzung ba dang 'dzin pa'i mtshan nyid kyis nyon mongs pa
dang, shes bya'i sgrib pa dang bral ba nyid rang rig pa'i sems
'od gsal ba ni ji lta ba bzhin no, ,

sems ma mchis pa ni gzung ba dang 'dzin pa nyid do, ,sems lags pa
ni de dang bral ba'i rang rig pa'o, ,de nyid tshu rol mthong ba
pas mi shes pas na bsam gyis mi khyab pa'i dbyings te, mdor na
mya ngan las 'das pa zhes bya ba ni, rang rig pa 'od gsal ba nyid
rtogs pa yin par shes rab

kyis dpyod pa'o, ,de thob par zhes pa gang zhe na, thob byed lam
gyi mtshan nyid bstan pa ni yang mdo de nyid las zhes mtshams sbyor
te, sngar bstan pa'i mya ngan las 'das pa de ni dmigs pa med pa
nyid bsgoms pas 'thob bo zhes bya ba'o, ,de'i phyir spong ba'i
tshul gyis slar dri

ba ni; khyed kyis zhes gsungs te, sems can la sogs par dmigs pa
ni 'ching ba yin na ci ltar de'i don du zhugs zhes rgol ba'o,
,lan ni don dam pa'i klan ka la kun rdzob kyis lan gdab pa ni
dmigs pa la brten nas zhes bya ba shugs kyis 'phangs nas, 'dir
khas len

@321a *, ,pa'i tshul gyis gsol ba zhes gsungs pa yin te, mi dmigs
pa dang 'gal zhes bya ba ni, shugs kyis phyogs snga ma yin te,
sems can gyi don du zhugs te sngar bshad pa ltar sems bskyed nas,
de mi dmigs na ci ltar don byed ces sems pa'o, ,lan

ni don dam pa'i sgo nas bri ba'am zhes pa la sogs pas gsungs te,
bcom ldan 'das nyid kyis dang po sems bskyed nas tha ma mdzad pa
rdzogs kyi bar du sems can bsgral [?] yang 'khor ba la bri ba'am
mya ngan las 'das pa la gang ba ma gzigs pa ltar zhes bya ba'o,
,rnam grangs gzhan

yang chos nyid la zad pa med pas zhes kyang bshad par bya'o, ,kun
rdzob tu so so'i rgyud ni der 'gyur gyi spyi ni ma yin no zhes
kyang bshad par bya'o, ,de'i phyir mi zad pa'i dpe ni, nam mkha'
zhes gsungs te gnyen po med pa'i phyir ro, ,dpe sngar bshad pa
ltar stong pa nyid du thams

cad 'dus pas chos thams cad ni byang chub pa'o zhes gsungs te,
chu khams gser dang nam mkha' rnams, ,dag pa bzhin du dag par
'dod, ,zhugs pa dang sbyar ba ni rnam grangs su rig par bya'o,
,de ltar khas len pas mjug sdud pa ni de'i slad du zhes gsungs
pa'o, ,'o na

sems can gyi don du zhugs pa nyid nyams so zhe na lan ni sems can
zhig mchis na ni zhes gsungs te, chos nyid du na med pa'i phyir
zhes bya ba'o, ,de nyid ldog pa'i sgo nas 'gyur na zhes bya ba'o,
,rjes su 'gro ba'i sgo nas ma mchis pas so zhes gsungs so, ,rig
pa gang gis she na, de

ltar na rten cing 'brel par 'byung ba dang mi 'gal zhes gsungs te
ma skyes pa'i phyir zhes bya ba'o, ,chos can med pa la chos nyid
mi 'thad pas ma mchis pas ni zhes bya ba ste med pa la thar pa
dang bcings pa mi 'thad ces bya'o, ,sngar bshad pa'i rten cing
'brel par 'byung ba dang ci ltar mi 'gal zhe

na, ngo bo nyid ma mchis pa'o zhes bya ba la sogs pa la 'jug go
zhes gzhan dag zer ro, ,la la ni gang yod pa de la khyad par gyi
chos 'thad de, med pa la khyad par med pas mi 'thad pa ni rigs la
sems can yang med pas zhes bya ba ni, sngar bshad pa'i rten cing
'brel par 'byung ba ste,

@321b rgyu rkyen gyi 'thad pa dang mi 'gal ba ni, 'o na skye ba
la sogs pa dmigs pas so zhe na, don dam par zhes pa kha bskang ba
ni ma mchis pa'o zhes bya ba la sogs pa'o, ,don dam par skye ba
la sogs pa med kyang, kun rdzob ni ji ltar gnas so zhes bstan pa
ni rten nas 'byung ba'i don to

zhes bya ba'o, ,de lta bas na shes rab dang ldan pa ni med pa la
sgro 'dogs pa dang yod pa la skur pa gang yang mi byed do zhes
bya ba ni bcom ldan 'das zhes gsungs te, shes bya rnams ni 'gal
ba'i don du snang bas na rigs pas brtags na med pa nyid 'khrul
pa'i shes pa la snang bas na

med pa la snang ba ni ma mchis pa'i don ni zhes bya ba'o, ,med pa
la snang bas 'khrul pa yin pas na, yang dag par mi 'dzin pa ni
mkhas pa rnams ni zhes bya ba ste sgyu ma byed pa de'i mtshan nyid
shes pa lta bu'o, ,de'i phyir, brten nas skyes pa rang gi dngos
ma skyes, ,zhes 'thad par

'gyur ro, ,de ltar rtogs pa la phan yon ci yod ce na, phan yon ni
gang la rnam par mi rtog pa de la zhes gsungs so, ,'das pa de
rnams kyi dpe gang zhe na dper na zhes gsungs te, med pa la yod
par lta ba ni log par lta ba yin no zhes bya ba'o, ,'dis ji ltar
bstan ce na mya

ngan las 'das pa thob par byed pa ni thabs kyis zin pa'i stong pa
nyid bsgom pa yin la, der 'phags pa rnams gshegs pas na lam zhes
bya ba'o zhes bshad do, ,de lta bu'i lam de gang gis rtogs she na
spyod pa'i bdag nyid kyis so zhes shes rab kyi rang bzhin bstan
pa ni, yang

mdo de nyid las zhes gsungs te ngo bo nyid dang byed pa dang phan
yon yang rig par bya'o, ,de la shes rab kyi ngo bo nyid ni rab tu
rnam par byed pa ste, ci ltar 'byed ce na gsal bar byed pa ste ma
mthong ba rtogs par byed pa'o, ,de'i phyir dri ba sngon du song
ba'i lam ni, so sor rtog pa gang chos la

yang tha dad pa zer ram, mi bgyid pa gcig tu yang mi bgyid de
zhes gsungs te don dam par chos rnams ro gcig par rtogs pas tha
dad pa mi byed pa'o, ,kun rdzob sna tshogs pas gcig tu mi byed pa
ste de la tha dad pa ni dngos por sgro 'dogs pa'o, ,gcig pa ni
med par skur pa nyid de

@322a *, ,gang la de gnyis med par shes pa ni yongs su grub pa'i
ngo bo nyid mi 'gyur ba dang phyin ci ma log par rtogs pa'o, ,'o
na shes rab nyid ni ci 'dra zhe na, yang dag par so sor rtog pa
ma mchis pa'i tshig bla dags zhes gsungs te, shing gnyis drud pa'i
mes shing nyid

tshig pa ltar spyod pa nyid kyis dpyad na de nyid kyang mi dmigs
so zhes bya ste, 'di ni chos rnam par 'byed pa'i ngo bo nyid do,
,de'i byed pa bstan pa ni so sor rtog pa la brten te zhes gsungs
te, ci ltar 'dzin pa de ltar kun nas nyon mongs bstan, ,bdag dang
bdag gir mi dmigs rnam par byang

bas gsungs, ,de la gang yang nyon mongs rnam dag 'gyur med par,
,byang chub sems dpa' shes rab pha rol phyin 'di rtogs, ,zhes tha
dad du 'dzin pa spong ngo zhes bstan pa'o, ,'o na kun nas nyon
mongs pa dang rnam par byang bar gzhag pa dang 'gal zhes de ci'i
phyir zhe na zhes rtog pa la,

lan ni rnam par gzhag pa'i shes pa la mi dmigs pa ni chos nyid do
zhes don dam pas lan gdab pa ni rjes su mi mthong zhes gsungs so,
,chos ni kun nas nyon mongs pa la sogs pa'o, ,'gyur pa ni byed pa
nyid de bcings pa dang grol ba zhes sbyar ro, ,shes rab kyis 'jal
ba'i phan

yon ni so sor rtog pa la brten nas rigs kyi bu'am zhes bya ba la
sogs pa gsungs te, 'khor ba dang mya ngan las 'das pa mnyam par
rtogs par 'gyur ro zhes bya ba ste, rnam par rtog pa thams cad
zad pa'i grol ba thob bo zhes bshad pa yin no, ,gzung ba'i dbang
du byas nas

chos gang la yang zhes gsungs so, ,'dzin pa'i dbang du byas nas
gang gis zhes gsungs so, ,de yang mnyam par gzhag pa'i dbang du
byas nas 'dzin pa yang zhes gsungs so, ,de lta bu'i shes rab des
yul gang la 'jal zhe na de'i dmigs pa bstan pa ni, nad gzhi'i de
gang zhe na

zhes gsungs te, nad ni nyon mongs pa'i ming gi rnam grangs so,
,gzhi ni de bskyed pa'i yul lo, ,lhag par dmigs pa zhes bya ba ni
med pa la yod par zhen pa'i ming ste lhag pa ni sgro 'dogs pa'i
tha tshig go , ,yul nyid gang zhe na khams gsum zhes bya ste, 'dod
pa la sogs pa

@322b la zhen ces bya'o, ,de ltar kun du 'jug pa'i dmigs pa bstan
nas ldog pa'i dmigs pa ni, gzhi yongs su shes pa zhes bya ste,
gang zag dang chos su lta ba spong ba ni nyon mongs pa spangs pas
'khor ba las ldog pa'o, ,lhag par dmigs pa ni sgro mi 'dogs pa'o,
,ldog

pa'i yul bstan pa ni 'di lta ste bdag tu lta ba dang zhes bya ba
la sogs te, bdag yod na ni gzhan du shes, ,bdag gzhan cha la
'dzin dang sdang, ,'di dag dang ni kun 'brel las, ,nyes pa thams
cad 'byung ba yin, ,zhes bya ba'i tshul gyis so, ,de ltar gang zag
tu lta ba ldog pa'i

yul du bstan nas chos su lta ba yang spang dgos pas gzugs nyid
ces gsungs te, phung po lnga la sogs pa'i chos nyid mi dmigs par
sgro mi 'dogs pa ni rang bzhin stong pa'o, ,snang ba tsam du mi
'gog pas skur pa mi 'debs pa ni bshig pas stong pa ma yin pa ste,
yod pa 'jig pa ni log par lta ba

yin pa'i phyir ro, ,chos can la chos nyid tha dad pa ma yin pas
nyid ces gsungs so, ,de ltar rtogs pa'i phan yon ni gnyis su med
par 'jug go zhes bya ba ste gnyis su med pa'i ye shes thob bo
zhes bya ba'o, ,de la shes pa ni thos pa dang bsam pa'i shes rab
kyis so, ,rig pa ni bsgoms pa las byung ba'i

shes rab kyis so, ,de ltar chos thams cad gtan la phab nas de
bsgom pa'i thabs bstan pa ni shes rab kyi pha rol tu phyin pa las
zhes gsungs te dri ba sngon du btang bas 'an [?] bstan pa ni, gzugs
las mi spyod ces bya ba la sogs pa gsungs te, mnyam par bzhag pa
la mi rtog pa'i phyir chos

can mi dmigs pa'o, ,chos kyi khyad par ni mtshan ma ste sngon po
dang ring po la sogs pa'o, ,bye brag ni rtag pa la sogs pa ste,
mtha' gnyis dang bral bar bstan pa ni theg pa chen po gang du'ang
mi gnas pa'i phyir dang, byang chub sems dpa'i mthong ba'i lam ni
mnyam par gzhag la skad

cig ma gcig tu bstan pa'i phyir ro, ,de la rtag pa ma yin pa la
sogs pa ni, bden pa bzhi'i rnam pa rnams te skad cig tu 'jig pa
dang ldan par rtag par ma yin no, ,'dra bar 'byung bas mi rtag pa
ma yin no, ,yang na kun du brtags pa dang gzhan gyi dbang ni med
pa dang 'gyur bas

@323a *, ,rtag pa ma yin no, ,chos nyid kyis gzugs ni snga ma po
med pas mi rtag pa ma yin pa'o, ,yang na kun nas nyon mongs pa'i
gzugs ni rtag pa ma yin la mya ngan las 'das pa ni mi rtag par ma
yin pa'o, ,lhag ma rnams kyang ji ltar rigs par de kho na bzhin
brjod par

bya'o; ,de ltar mi spyod na ji ltar spyod ces de ci'i phyir zhe
na zhes rgol ba la, byang chub sems dpa' rnams ni mtha' gnyis
dang bral bar bsgom dgos la des na mi gnas zhes bstan pa ni,
gzugs kyi stong pa nyid spros pa dang bral ba de ni dngos por lta
ba sgro 'dogs pa'i ngo bo ma yin la, yod

pa'i gzugs snang ba la med par skur pa mi 'debs pas mtha' gnyis
dang bral ba ni, gzugs kyis zhes bya ba la sogs pa'o, ,de nyid
bsdu ba ni gzugs nyid ces bya ba la sogs pa ste, mtha' gnyis
spong ba'i dgos par bstan to, ,de ltar mnyam par gzhag pa la mi
rtog pa bsgom pa ni langs

pa'i tshe sgyu ma dang smig rgyu la sogs pa bsgom pa ste, rnam par
mi rtog pa la 'jug pa las 'jig rten las 'das pa'i ye shes kyis
chos thams cad nam mkha'i dkyil lta bur mthong la, rjes las thob
pa ni sgyu ma la sogs kyi ming lta bur yongs su shes so zhes
gsungs pas de'i phyir snang

ba yang ngo bo med pa dang, dngos po med kyang snang ba'i phyir
de spyod do zhes kyang khas mi len ces bya ba la sogs pa ste
dngos por snang ba tsam gyis mi spyod pa khas mi len la snang ba
rang bzhin dang bral bas spyod par khas mi len pa'o, ,de'i phyir
chos nyid la ltos te 'og mar bshad pa 'khrul

pa la ltos te gong mar bshad pa'o, ,sgrub pa dang dgag pa'i phung
po gsum po yang de kho na ltar yin te, spyod pa dang mi spyod
pa'i sgrub pa'i phung po dang po ni gong ma dang 'og mar rim pa
ston la, dgag pa gnyis par ni rim pa las bzlog par bstan te, de'i
rgyu mtshan ni dngos po med pa ste

chos nyid la gzhag go zhes bya'o, ,des na sgyu ma dang chos mthun
te med kyang snang ba zhes bya'o, ,de ltar zab mo bsgom pa'i
thabs bstan nas, de nyid kyi thabs la mkhas pa bstan pa ni yang
zhes gsungs te, bcos ma dang bcos ma ma yin pa la mkhas par bya
ba'i dmigs pa bstan pa ni,

@323b gol ba'i lam las ba zlog pa'i phyir ro, ,de la spang bya la
mkhas par bya ba'i phyir 'di la zhes gsungs te, nang gi mu stegs
pa 'ga' zhig med pa'i dngos po rdul phra rab 'byar ba la sogs pa
'dod cing, de dag skad cig la sogs pas mi rtag par lta ba zhes
bya ba'o, ,blang bya la mkhas

pa ni de la zhes bya ba la sogs pa ste, gtan tshigs bkod pa ni
gzugs ni zhes bya ba la sogs pa'o, ,de'i don ni kun brtags la
sogs pa mtshan nyid la sogs pa ngo bo nyid med par bsgom pa ni
bsgom pa dam pa'o zhes bshad par bya'o, ,des kyang bden pa zung
du 'jug par bya dgos

pas na yang zhes gsungs te, shin tu ma 'da' zhes dang rig tsam
yang med par lta ba ni skur pa yin pas so zhes bya ba'o, ,ma gnas
shig ces bya ba ni gzung ba dang 'dzin par ma zhe na cig ces bya
ba'o, ,de'i rgyu mtshan ni 'di ltar gsungs te chos thams cad ni
brtags pa dang, gzhan gyi dbang

dang yongs su grub pa'o, ,ngo bo nyid kyis stong pa nyid ni mtshan
nyid dang skye ba dang don dam par ngo bo nyid med pa ste rgyal
ba byams pa'i zhal snga nas, ngo bo nyid ni rnam gsum gyi, ,ngo
bo nyid ni rnam gsum la, ,dgongs nas chos rnams thams cad ni,
,rang bzhin med pa nyid du bstan, ,ces gsungs

so; ,dngos po med pa ni, chos nyid de kun brtags la sogs dben pas
na, rgyal ba byams pa'i zhal snga nas 'byung la rab tu byed pa
sum cu pa las kyang, grub ni de dang snga ma'o, ,rtag tu med par
'gyur de nyid, ,ces gsungs la de bzhin la de bzhin du gnyis po
med pa'i phyir bshad do zhes kyang

gsungs so, ,shes rab ni gnyis su med pa'i ye shes te ye shes ni
mnyam par gzhag pa'i dus su chos nyid la dmigs pas na bor ba dang
zhi ba'i dbang du byas nas dor ba dang blang ba med pa'o, ,kun
nas nyon mongs pa dang rnam par byang ba'i dbang du byas nas dgag
pa dang bskyed par bya ba med pa

ste; 'phags pa byams pas shes rab ni don dam pa la dmigs pa'o
zhes gsungs so, ,de ltar thabs la mkhas pa bstan nas, da ni zab
mo'i don de nyid la 'ga' zhig rtsod par rtsom pa ni, ji tsam gyis
na zhes bya ba la sogs pa ste, dmigs pa dang, lam dang, 'bras bu
dang, thabs

@324a *, ,dang; 'bras bu'i bye brag la sogs par rtogs pa yin te,
de la dmigs pa ni gnyis te spang bar bya ba'i dmigs pa dang,
blang bar bya ba'i dmigs pa la log par rtogs pa spang ba ste,
dang po'i dbang du byas nas sngar bcos ma nyid du bstan pas gzugs
nyid

kyang med na rtag pa lta ga yod ces bstan pas med pa yin na
'khrul pa'i gzhi med pa'i phyir, de mi 'thad par brtsad pa ni, ci
tsam gyis na dmigs pa lags, ,zhes bya ba ste, tho yor med na gang
la 'khrul pa'i yul med pa dang 'dra zhes bsams pa'o, ,de bzhin du
med pa nyid la ci ltar

dmigs zhes bya ba'o, ,dmigs pa'i mngon du song ba las bkag pa ni
mi dmigs pa yin na med pa la chad pa nyid ji ltar gzhag pa dang
'dra bar chos can nyid med pa'i khyad par gyi chos sems pa ni
ngal ba kho na yin la gzhan du na snga ma don med pa kho na'o zhe
na, lan ni ji tsam du zhes gsungs te, tho

yor med na skyes bur 'khrul pa'am skra shad 'dzings pa rtogs pa
lta bur med pa la yod par zhen pas dmigs pa yin la, de bsal ba ni
mi dmigs pa yin pas gzhan du na bden pa nyid la log par byas par
'gyur pa'i phyir ro, ,de ni ji srid 'khrul pa ma spangs kyi bar
du gnyis su dmigs pas,

de lag pa yin la de spangs pa'i tshe gnyis su snang ba'i 'khrul pa
ldog pas gnyis pa zhes bya ba la sogs pa gsungs so, ,de nyid
bshad pa ni mig dang zhes bya ba la sogs pa'o, ,de'i phyir mi
dmigs pa ni rnam par byang ba'i ngo bo nyid yin no zhes bshad par
bya'o, ,'o na dmigs pa mtha' dag

bkag pas na gal te rnam par byang ba mi dmigs pas ni ngal ba tsam
du zad do, ,kun nas nyon mongs pa mi dmigs na ni 'bad pa med par
grol ba'i phyir la, gal te spangs pa'i phyir nyon mongs pa mi
dmigs so zhe na ni, spang bya ma dmigs pa'i phyir ci ltar gnyen
po'ang mi dmigs, gnyen po mi

dmigs na, spang bya ci ltar dmigs, de'i phyir spang bya dngos por
gyur pa'am, gnyen po med par thal ba ni ci zhes rgol ba'o, ,de ni
ma yin te, 'khrul pa la 'khrul par shes nas sun phyung ba goms pa
las rab kyi mthar thug pa'i 'bras bu'i dus na bsam gyis mi khyab
pa'i rnam par

@324b thar pa thob cing, de'ang dmigs pa la sogs par rtogs pa
goms pa las yin no zhes bstan pa ni, rab 'byor zhes gsungs te,
dmigs pa dang ni mi dmigs pa mnyam pa zhes bya ba ni, dmigs pa
med pa la bya ste, dmigs pa ni thar pa'i rgyu ma yin no, ,lam la
brtsad pa ni yang der

zhes gsungs te, bden pa gnyis ni lam du 'dod pas, gal te don dam
par 'bras bu thob na ni med pa rgyur 'gyur ba'am, kun rdzob don
dam par 'gyur bas don dam pa la brten nas sam zhes gsungs so,
,'on te kun rdzob las so zhen ni 'khrul pa rgyur gyur pas, 'khrul
pa dang

ma 'khrul pa'i bye brag med pa'am chos nyid la rag ma las par
gyur pas, de las bzlog pas sam zhes gsungs so, ,lan ni ma yin no
zhes gsungs te mtha' rnam par spangs pas so zhes bya ba'o, ,'o na
ji ltar 'tshang rgya bar 'gyur te, thabs med par rgol ba ni 'o na
zhes bya ba'o, ,lan ni

'khor ba dang zhi ba ro gcig par rtogs pa yin gyi tha dad pa ni
ma yin no zhes bstan pa ni, de yang zhes gsungs te, 'dus byas ni
kun rdzob ste 'khor ba'o, ,'dus ma byas pa ni don dam pa ste mya
ngan las 'das pa'o, ,mi gnas pa ni rnam par rtog pa zad pa'i
phyir ram ro gcig par rtogs

pas sam shes rab dang snying rje dbang bskur ba'i phyir ro, ,de'i
rgyu mtshan bstan pa ni dngos po med pas zhes bya ba la sogs pa
gsungs te, rgyu med pas 'bras bu med par 'grub na ni med par rgyu
'bras bur 'gyur ba'i phyir ro, ,dngos pos dngos po med par 'grub
na ni 'gal ba gnas par

'gyur te, yod pa dang med pa gnyis phan tshun spangs pa'i phyir
ro, ,dngos po med pas dngos por 'grub na ni med pa rgyur 'gyur
ba'i phyir ro, ,dngos po dngos por 'grub na ni dus mnyam pa zhig
gam tha dad pa zhig ,dus mnyam pa ni rgyu 'bras bu 'thad pa ma
yin la, tha dad pa ni brad pa med

pa'i phyir ro, ,'o na thob pa dang rtogs pa gang zhig ce na zhes
'bras bu la brtsad pa ni 'o na zhes bya ba'o, ,lan ni spros pa'i
mtha' dang bral ba rtag pa 'bras bu yin pas spros pa la der mi
'jog pa ni gang la zhes gsungs te, spros pa med pa ni spros pa
zad pa'o, ,ma spros pa ni zad pa'i

@325a *, ,khyad par te chos nyid 'ba' zhig pa'o, ,spros pa zad pa
ni khyad par gnyis pa rtogs pa'i dag pa'o, ,'o na mtha' gnyis
gang zhe na, gzugs rtag cis bya ba'am zhes bya ba la sogs pa'o,
,da ni 'thad pa ma yin no zhes thabs kyis ngo bo nyid la brtsad
pa ni stong pa

nyid 'ba' zhig la gnas na, theg pa 'og mar lhung ngo zhes lan ni,
'di lta ste dper na zhes bya ba la sogs pa ste goms shing mngon
du mi byed do zhes bya ba'i don to, ,'o na mngon du mi byed pa
las ni 'bras bu'i bye brag med do zhe na, lan ni ci ltar rigs
zhes gsungs so, ,de ni

'thad pa ni gzung du ma mchis zhes bya ba la sogs pa ste, chos
nyid la ni 'dod pa nyid yin la, kun rdzob tu ni rtogs pa yod par
bstan pa ni 'phags pa'i zhes gsungs te, 'dus ma byas 'gog pa'i
mya ngan las 'das pa ni gcig pa'i phyir ro, ,de ltar zab mo'i
bsgom pa'i thabs zhar la byung ba

dang bcas pa bstan nas, da ni chos nyid zab mo'i rnam grangs
bstan pa'i phyir, de bzhin gshegs pas gsungs te, 'dul ba ni slob
ma'i ming gi rnam grangs so, ,de'i dbang ni stong pa nyid du
rtogs na skrag pa rnams la mi spong ba'i thabs la mkhas pa ston
te, theg pa'i sgo ni 'jug pa'i tshul lo, ,

sna tshogs pa ni bsam pa'i dbang gis thabs la rmongs pa'o, ,'di
zhes bya ba ni log par rtog pa spang ba'i phyir te stong pa nyid
'di zhes bya ba'o, ,de ltar dgos pas mtshams sbyar nas de nyid
bstan pa ni ci ltar zhes gsungs te, de la dang po chos nyid kyi
ngo bo nyid ni de bzhin gshegs pa'i snying po zhes

gsungs te, khams ni rang bzhin gyi rnam par dag pa dri ma dang
bcas pa'i da bzhin nyid de, mdo gzhan ni de bzhin gshegs pa'i
snying po la sogs pa'o, ,brjod pa ni dpe rnam pa dgu gsungs te,
padma ngan la rgyal ba'i sku dang ni, sbrang ma'i sbrang rtsi
shun pa'i nang na gnas, ,mi gtsang dong du

rin chen gser dang ni, ,sa yi gter dang myu gu la sogs 'bras,
,rul ba'i gos dang rgyal ba'i gzugs brnyan dang, ,'bangs mo'i lto
na rgyal po'i sras bzhin dang, ,sa la rin chen ci bzhin dri ma
yis, ,sgrib pa'i khams ni 'gro ba kun la gnas, ,zhes gsungs pa'o,
,de'i mtshan

@325b nyid ni; rang bzhin gyis 'od gsal zhes bya ba la sogs pa
ste, dri ma thog ma nyid nas bral ba'i mtshan nyid de rnam par dag
pa zhes bya ba ni gzung 'dzin dang bral ba'o, ,cha 'dzin pas na
mtshan sum cu rtsa gnyis dang ldan pa ste sa bon gyi don to, ,lus
kyi nang zhes bya ba ni sems la gnas pa'i

tshig bla dgas so, ,'o na ji ltar 'khor zhe na, phung po zhes bya
ba la sogs pa gsungs te g-yogs par byed pas gos dang 'dra ba ste,
kun du zhen pas dkris pa'i phyir ro, ,'dod chags la sogs pa ni
stobs dang ldan pas gnon pa'i phyir ro, ,rtog pa'i 'khrul pas bag
chags kyis

bsgos pa'i phyir ro, ,sgrib pa rnams kyi mtshan nyid 'dod chags
kyi bag la nyal ba la sogs pa rnams ni 'phags pa byams pas rgyud
bla ma las bsdus par rig par bya'o, ,sgrib pas g-yogs pa de'i
chos nyid ni rtag pa zhes bya ba la sogs pa ste, skad cig pa ma
yin pas

rtag pa'o, ,rgyun gyis gnas pas brtan pa'o, ,mi 'gyur bas ther
zug pa'o, ,rtag pa la sogs par gsungs pa gzhan dag log par rtogs
pa ni bcom ldan 'das zhes gsungs te, ci ltar mi 'dra zhes bya ba
ni 'dra bar bstan pa'o, ,ci ltar 'dra bas gcig ce na, mu stegs
byed rnams

kyang zhes gsungs te, bdag gi rang bzhin yang de lta bur smra
ste, des na bdag sun phyung na snying po nyid sun phyung la,
snying po grub na bdag grub par 'gyur pas zhes ci ltar spong zhes
spong ba'o, ,lan ni bdag tu smra ba dang mtshungs pa ma yin te
zhes gsungs te, 'dir chos nyid la ming gzhan

du brjod pa'o zhes bstan pa ni stong pa nyid dang zhes bya ba la
sogs pa'o, ,sogs pa'i sgra ni de bzhin nyid dang, don dam pa
dang, chos nyid dang, chos nyid kyi dbyings dang chos skyon med
pa nyid dang chos gnas pa rnams bsdu'o, ,de ltar ming gzhan gyis
btags pa'i dgos pa ni, byis pa

rnams zhes gsungs te, don mi shes pas na byis pa'o, ,'jigs pa ni
skrag pa'o, ,spangs pa ni skrag pa spangs pa'i phyir ro, ,dgos
pa'i 'bras bu ni rnam par mi rtog pa'i gnas zhes gsungs te, sgo
ni 'jug pa'i thabs kyi khyad par ro, ,gnas ni yul lo, ,snang ba
ni 'khrul pa'o, ,

@326a *, ,med pa ni spangs pa ste, 'khrul pa dang bral ba'i thabs
zhes bya'o, ,spyod yul ni spyod yul te spyod yul nyid do, ,de'i
phyir gdams pa ni blo gros chen po zhes gsungs so, ,'jam dpal ni
shes rab dang ldan pas na 'di'i shes rab po nas rtogs so zhes
'phags pa 'jam

dpal la gdams so, ,de'ang gang gi ched du zhe na byang chub sems
dpa' sems dpa' chen po zhes gsungs te, nyan thos kyi theg pa dag
la bstan zhes bya ba'o, ,'o na chos nyid brjod du med pa nyid ma
yin nam, ci ltar tshig gis bstan zhe na, bden mod kyi thabs kyis
bstan to zhes dpe bshad pa

ni; dper na zhes gsungs te, gzhan du na sus kyang rtogs par mi
'gyur ro zhes bya ba'o, ,dpe de nyid don dang sbyar ba ni de
bzhin du zhes gsungs te, rnam par rtog pa las log par mi rtogs
pa'o, ,sa nyid brjod du med pa nyid ma yin nam ci ltar tshig gis
bstan zhe na, de nyid ji ltar

bstan du rung zhe na, shes rab thabs kyis zhes bya ste, brdar
btags nas ston pa ltar zhes bya ba'o, ,de nyid bshad pa ni snying
por bshad pa'am zhes bya ba'o, ,de nyid bsdu ba ni de'i phyir
zhes bya ba la sogs pa'o, ,de ltar sngar bstan pa'i dgos pa'i de
nyid khyad par du bshad pa ni de ltar

zhes gsungs so, ,drang ba ni khrid pa'i ming ngo, ,gang zhe na mu
stegs byed ces bya ste, ci'i phyir brjod ce na, bdag tu smra ba
la zhen pa'o, ,gang gi phyir zhe na, bdag tu rtogs pas zhes
gsungs te, log par zhugs pa de'i phyir zhes sbyar ro, ,ci ltar
zhugs she na yang dag pa ma yin

par zhes bya ste bdag ni log pa'i phyir brdzun par brjod de, med
pas bcings pa'i phyir zhes sbyar ro, ,dka' thub drag po can yang
log pa'i bsam pas khrid pas ngal ba can du bstan pa ni, der lhung
ba'i bsam pa can dag thar par ji ltar 'gyur zhes sbyar ro, ,thar
pa nyid gang zhe na rnam par

thar pa gsum zhes gsungs te, dngos por lta bas stong nyid rtogs
pa min, ,mtshan med smon pa dang bral yul min te, ,dmus long nyi
ma'i dkyil 'khor ji bzhin pas, ,de phyir theg chen mya ngan 'das
mi reg ,ce'o, ,ci ltar 'gyur te mi 'gyur zhes bya ba'o, ,de lta
bas na de dag de

@326b la reg par bya ba'i phyir thabs bstan pa ni de'i don du
zhes bya ba'o, ,don gyi thabs nyid gang zhe na, lta ba rnam par
ldog pa'i phyir, ,zhes gsungs te de'i don du 'bad par bya'o zhes
bstan pa yin no, ,de ci'i phyir bdag med pa kho na la 'jug par
bya zhe na, 'di lta ste zhes gsungs te, yang

dag pa'i lta ba yin pa ni chos stong pa nyid dang zhes bya ba la
sogs pa ste, stong pa nyid ni dngos por lta ba 'joms pa'i phyir
grub pa'i mtha' ste grub pa'i mtha' ni mi shigs pa'o, ,de'i mtha'
ni mur thug pa'o, ,gong na med pas na bla na med pa'o, ,yang dag
pa'i spyod pa yin pa ni chos

zab mo bstan pa ni gzung bas zhes bya ste, chos 'dzin pa ni spyod
pa rnams kyi dam pa yin te yang dag pa'i lta ba 'grub pa'i rgyu
yin no, ,spyod pa phun sum tshogs par bstan pa ni 'di ltar zhes
gsungs te, ji ltar mtha' dag gzung zhe na lan du bstan pa ste,
'dus pa'i phyir zhes bya bas shes rab

kyi dbang du byas pa'i sbyin pa la sogs pa rnams ni spyod pa phun
sum tshogs pa zhes bshad la, yang dag pa'i lta ba ni de'i rgyu yin
pa'i phyir ro, ,de nyid nges pa'i don du bya ba ni yang zhes
gsungs so, ,spyod pa phun sum tshogs par ji ltar 'gyur zhe na,
de'i 'thad pa ni zla ba sgron ma'i mdo las

zhes gsungs te stong ni stong chung ngu'o, ,dag ces bya ba ni
mang pos ston par byed pa ste, stong gnyis pa nas stong gsum du
zhes bya ba'o, ,nges ni zhes bya ba ni sh'akya thub pa nyid kyis
te de'i zhing stong gsum yin pa'i phyir ro, ,la la ni stong nyid
la sogs pa ni mtshon pa ste, sngar bshad pa ltar

sangs rgyas rnams ni mnyam pa nyid kyis 'jig rten thams cad du
sangs rgyas thams cad kyis zhes zer ro, ,la la ni mtshan 'dra ba
mang po gzigs pas so zhes zer ro, ,tshig 'bru tha dad pa ni sgra
sna tshogs pas bshad pas so, ,tshig gcig po gang zhe na thams cad
stong pa nyid ces bya ba'o,,

don la mkhas pa ni sngar bshad pa lta bu ste gzhan du na sngar
bshad pa ltar chud za ba yin no, ,dkon pa ma yin pa ni mi dkon pa
ste mod pa'o, ,gang zhe na, sangs rgyas chos rnams te stobs la
sogs pa'o, ,de ltar zab mo la mos pa'i dgos pa bstan nas, de nyid
khyad par zab mo la mos pa'i

@327a *, ,phan yon bstan pa ni, chos zab mo la mos pa'i zhes
gsungs te, bsod nams ji ltar sdud ce na, 'jig rten dang zhes bya
ba la sogs pa'o, ,de nyid lung dang sbyar ba ni, dang po khye'u
rin chen gyi mdo las bstan pa ni, 'jam dpal zhes gsungs te, khyad
par

gyi gzhi ni rten gyi khyad par ni byang chub sems dpa' thabs la
mkhas pa dang bral ba'o, ,dus ni bskal pa brgya stong ngo, ,spyod
pa ni drug ste khyad par gyi gzhi'o, ,khyad par gyi mtshan nyid ni
gang gis zhes pa la sogs pa ste, the tshom ni yid gnyis so, ,lung
'phogs pa ni ston pa'o, ,

mdo gnyis pa ni dpe dgod par gangg'a'i klung gi zhes bya ba'o,
,don gyi khyad par ni de snyed kyi zhes gsungs te, khyad par gyi
gzhi rten ni de snyed kyi skyes pa'am bud med ces smos te rten
mchog yin pas so, ,dngos po ni rin po che ste dkon pa la sogs
pa'i phyir bzang ba'o, ,mtha' dag pas sna bdun

no; ,mang po ni bkang ba'o, ,yul bzang po ni de bzhin gshegs pa
ste byas pa mi zad pa'i phyir ro, ,khyad par gyi mtshan nyid ni,
gang zhig ces gsungs pa'o, ,phan yon gyi 'bras bu nyid gang zhe
na mngon par mtho ba'i dbang du byas nas, bsod nams 'dod pa dang
zhes bya ba la sogs pa gsungs

te; bar zhes bya ba ni mtha' bzung ba'o, ,nges par legs pa'i
dbang du byas nas, sh'a ri'i bus gsol pa zhes gsungs te, sa
brgyad pa'i dbang du byas nas nges pa'o, ,sa dgu pa la nye ba'o,
,sa bcu pa la 'thob pas na sangs rgyas nyid du blta bar bgyi'o,
,la la ni mos pa la gsum du rang gi

rtogs pa'i dbang gis nges pa la sogs par bshad do zhes zer ro,
,gzhan dag ni yul 'grol bas las dang po pa mos pa dang ldan pa
rnams ni nges pa ste mi ldog par 'gyur ba'o, ,sems bskyed pa
rnams ni nye ba ste nye bar gyur pa ste, spyod pa la zhugs pa de
bzhin du blta bar bya'o, ,phyir mi ldog pa

yang de bzhin no, ,skye ba gcig gis thogs pa ni sangs rgyas nyid
du blta bar bgyi'o, ,la la ni thams cad kyang snying po dang ldan
pas nges par bzhag ste, thams cad kyang de thob tu rung bas de'i
rkyen yul yin pas nges pa'o, ,rigs dang ldan pas sems bskyed pas
ni snga ma ltar nye ba'o, ,spyod pa

@327b bsgrub pa yang snga ma ltar sangs rgyas nyid du blta'o zhes
kyang zer ro, ,la la ni lung bstan pa'i phan yon gsum ste, gsang
ste lung bstan pa dang sems bskyed par lung bstan pa ni nges
pa'o, ,lung ston par lung ston pa ni nye ba'o, ,dngos su lung
bstan pa ni sangs rgyas nyid du blta bar bya'o zhe'o, ,phan

yon gnyis pa ni nyes pa thams cad sel bas na ltung ba dang zhes
gsungs te, bcas pas rjes su 'gal ba ni ltung ba ste ltung bar
byed pa dang sgrib par byed pa'i phyir te, sgrib pa ni las dang
lam gyi gegs byed pa'i phyir ro, ,lhag ma ni 'gyod pa ste yid la
gcags pa'o, ,yang na rgyu ni ltung ba'o,,

'bras bu ni 'gyod pa'o, ,gzhan ltung bas na ltung ba'o, ,sgrib
pas na 'gyod pa'o, ,las kyi sgrib pa ni las kyi sgrib pa'i ngo bo
nyid de las kyi sgrib pa gang gis las la sgrib pa'o, ,yang na
byed par nye bar gzung ba nyid ni las kyi sgrib pa'o, ,de nyid
gang zhe na, 'od srungs zhes gsungs te

sdig pa'i rnam grangs brtag pa'i phyir te, srog gcod pa la sogs
pa 'di dag gi bsam pa la sogs pa'i yan lag ni sngar bshad pa nyid
de, kha na ma tho ba chen po rnams bsdu ba'i phyir dang stong pa
nyid kyi phan yon bstan pa'i phyir ro, ,de la mtshams med pa'i las
gnyis gzhi gcig la bsdu ba ni pha dang rang

sangs rgyas te, pha bsad pa dang dgra bcom pa bsad pa'i phyir ro,
,dkor ni dbyig la sogs pa ste yul gsum la brkus pa'i phyir ro,
,nye ba ni ma dgra bcom ma ste ma ni ma bskyed ma la bya ste
mtshams med pa dang cha 'dra ba'i phyir ro, ,lhag ma ni go sla
ba'o, ,de dag gang la zhe na gcig la

bsdu ba ni gal te zhes gsungs te, gcig gi rgyud kyis bsdus pas
nyes pa shin tu che ba'i phyir zhes bshad do, ,de 'ang 'joms par
'gyur bas na, de yang zhes gsungs so, ,ci lta na de spang zhe na,
rgyu dang zhes gsungs te ldan pa ni 'joms pa ste 'phrod pa nyid
do, ,ci ltar 'phrod ce na

la la ni rten dang sun 'byin pa dang sor chud pa dang gnyen po
ste stobs bzhi ldan pa la bya'o zhes zer ro, ,la la ni rgyu ni
nang gi nye bar len pa dang, phyi rol gyi rkyen yongs su 'dzin
par ldan pas kun rdzob tu 'gyod cing gnyen po stong pa nyid bsgom
pa'o zhes zer ro, ,la la rang bzhin med pa nyid la bya ste

@328a *, ,gang zhig rkyen las skyes pa de ma skyes pa ltar bas na
'og nas kyang skyes ma thag tu 'gag go zhes bya ba ni mi gnas par
bstan pa'i phyir ro zhes zer ro, ,la la ni byas pa chud mi za bar
shes nas yongs su spang ba'i phyir rtsol ba la bya'o, ,la la ni
me lnga bsten pa la sogs pa ni rgyu

ma yin pas na de'i rgyu ni de dag dang 'gal ba yin pas dngos por
lta ba dang, stong pa nyid dang 'gal te des na gang byed pa'am
zhes bya ba la sogs pa la 'jug go zhes zer ro, ,de lta bas na ma
byas pa ni byed pa po med pa'i phyir ro, ,'dus ma byas pa ni rgyu
rkyen tshogs pa med pa ste skyes nas 'jig

pa'i phyir snga ma dang phyi ma phrad par mi 'gyur ba la bya'o,
,'o na mngon sum dang 'gal zhe na sgyu ma'i chos nyid ces bya
ste, ma brtags na snang ba'i phyir ro, ,stong pa la stong pas
glags mi rnyed pas na nyon mongs pa med pa'o, ,ci'i phyir glags
mi rnyed ce na rang bzhin gyis 'od gsal ba ste bsgyur du mi

nus pas so, ,de la rgyu rkyen med pas thog ma nas dag pa'o, ,'o
na thams cad ci'i phyir ma grol lo zhe na, mngon par dad cing mos
pa zhes bya'o, ,rang 'byung rnams kyi dam pa'i don, ,dad pa med
na rtogs min te, ,nyi ma'i dkyil 'khor 'od ldan pa, ,long ba
rnams kyis ji bzhin no, ,zhe'o, ,

chos rnams stong pa nyid yin yang ci'i phyir nyes pa dang ldan pa
rnams mi grol zhe na, rigs pas sngar bstan pa bzhin pas dngos po
med pa'o, ,ci ltar med ce na, skyes nas 'jig cing 'ju'o, ,ci ltar
skye zhe na rgyu dang zhes bya ba'o, ,ci ltar 'jig ce na, rgyu la
ma ltos pas skyes ma thag tu'o, ,

sems ci lta bar nyon mongs pa yang de bzhin pas gang zhes gsungs
so, ,nyon mongs pa zad kyang las kyi 'bras bu 'byin no zhe na,
gang sgrib pa med pa de la zhes gsungs te nyon mongs pa zad na
grol bar 'gyur ro zhes bstan to, ,'o na nyon mongs pa zad na las
sogs par mi bde la las kyi sgrib pa ni nyon

mongs pa las grol bar rigs pa ma yin pas ci ltar 'thad ce na, mdo
gnyis pa bstan te, nyes pa chen po byas kyang de'i rjes su rten
la sogs pa'i stobs nyid sngon du btang ste, gnyen po bsgoms na
grol ba ni sngar ma skyes dgra'i mdo las gsungs pa bzhin du, 'dir
yang nam chos thams

@328b cad shin tu dul bar shes te zhes bya ba la sogs pa gsungs
te, chos ni chos kyi sgrar bstan pa'am mtshan nyid 'dzin pa'i
phyir ro, ,yang na chos mthun par bshad pas nyes pa rnams kyi
zhes bya ste ltung ba rnams kyi rgyu nyon mongs pa dang, de'i
rgyu stong pa ste dngos pos dben pa ste, 'das pa ni

zhig la ma 'ongs pa ni ma byung ba dang da ltar ni mi gnas pas
dben pa ste stong pa nyid do, ,'gyod pa sel ba ni ltung ba'i chos
bzhin du'ang phyir bcos pa ste chad pa'i la sogs pa'o, ,brtan por
mi byed pa ni 'gyod pa mi gnas par byed pa ste, 'gyod pa nyid
sgrib pa yin pa'i phyir ro, ,ldang ba'i

thabs bsam pa'am, ldang ba'i thabs sbyor ba phyir bcos pa nyid
gang zhe na, de dag la zhes gsungs te, stobs bzhis ni kha na ma
tho ba chen po 'ang sel na zhes bya ba'o, ,de la cho ga ni bcas
pa'i nyes pa phra mo la bya'o, ,tshul khrims ni srog gcod pa spong
ba la sogs pa'o, ,

tshul khrims kyi rnam pa ni stobs bzhi dag par byed pa'o, ,'das
pa'i nyes pa bshags kyang yang nyes pas gos na ci ltar bya zhe na
de'i rgyu spangs pa'i phyir ro, ,nyon mongs pa 'dul ba la mkhas
zhes gsungs te, mi sdug pa dang byams pa dang rten cing 'brel par
'byung ba bsgom zhes bya ba'o, ,

ci ltar 'dul zhe na, glo bur gyi zhes bya ste brdzun zhes bya
ba'i don to, ,brdzun par byas nas de'i dbang du mi 'gro bas na
kun nas nyon mongs par gyur pa ma yin par ro, ,bag med pa la sogs
pas ltung ba byung na skyen par phyir 'chos pas na 'byung bar 'du
shes pa'o, ,sngar bstan pa'i ci ltar brtan

por mi byed ce na yul dang mtshan nyid dang spong ba la mkhas pas
'gyod pa mi gnas par byed pa ste, yul ni nad la sogs pa ste nang
la sogs pa'i skye mched rnams su'o, ,gnyis ga med pas ni bar te
dbang po'am nam mkha'o, ,ma yin na ni dgag pa ste ci skad sngar
bshad pa nyid yin no, ,mtshan nyid ni gnyis

te spong bar byed pa'i mtshan nyid khong du chud pa nyid ces bya
ste, gnyen po'i ngo bo gang gis rang bzhin med par rtogs na zhes
bya ba ste nyon mongs pa shes na de spong ba ste dper na klu'i
rigs 'don shes na gnod pa mi byed pa lta bu'o, ,'o na ji ltar
khong du chud ce na rtsa ba med par rtogs pa'o, ,de'i phyir mi

@329a *, ,sel zhes bya ste, bsal bya ma dmigs pa'i phyir ro, ,mi
bsgrub ces bya ste rtog pa spangs pa'i phyir ro, ,ci ltar rtsa ba
med par brtag ce na, spang bar bya ba'i mtshan nyid ni sprin dang
zhes bya ba la sogs pa ste lhag mthong ni shes rab bo, ,ye shes
ni ye shes so, ,shes rab ye

shes kyi don dam pa dang kun rdzob tu dpyad nas gtor ba ni bshig
pa'o, ,de dag kyang rtog pa las byung bas sgrib pa'i phyir sprin
dang 'dra'o, ,rnam par shes pa gyur pa yin pas nang gi sems der
snang bas chu zla lta bu ste, bzhin ni nang gi mthus so, ,mi shes
pa las byung bas mun pa'i spyod yul lo, ,log

pa'i shes pa las byung bas na rkun po la sogs pa lta bu ste, las
ni glags tshol ba ste bde ba 'phrog par byed pa'o, ,de la ma rig
pa'i rgyu kun du brtags pa'i ma rig pa ni gnyis pa ste 'dzin par
kun du brtags pa'i dpe ni sprin lta bu ste 'dra bar gzhan 'byung
ba'i yang phyir ro, ,gzung bar kun du

brtags par ni char sprin lta bu ste, yul dang 'dra ba yang gzhan
'byung ba'i yang phyir ro, ,de'i gnyen po ni ye shes la sogs pa
ste bden pa gnyis la mkhas pas spong ba'i phyir ro, ,ci ltar
spong zhe na, phyogs na 'gro ba dang yul na gnas pa med pa ste
dngos po med pa'i phyir ro, ,lhan cig skyes

pa'i ma rig pa'i dpe ni chu zla lta bu ste thog ma med pa'i bag
chags goms pa'i phyir der snang ngo, ,de ni gsum ste lhan cig
skyes pa'i 'dod chags ni chu zla lta bu ste, nang gi sems kyi
sdug pa la sogs par brtags pas yongs su rtog pa'o, ,gti mug ni
mun pa lta bu ste mi shes pas rmongs

pa'o; ,zhe sdang ni rkun po la sogs pa lta bu'o, ,de la bskal pa
stong la sogs par bsags pa'i dge ba rku bar byed pas na rkun po
lta bu ste mi shes pas rkyen byas pa'i phyir ro, ,khong khro gnas
med pas na mkha' 'gro ma lta bu ste yul rnams la rgyug pa'i phyir
ro, ,'bras bu mi 'dod par byed

pas gnod sbyin lta bu ste yid du mi 'ong ba'i phyir ro, ,thar
pa'i gzi brjid 'phrog pas na srin po dang gnod sbyin lta bu ste
mdangs 'phrog pa'i phyir ro, ,tshul bzhin yid la byed pa ni stong
pa nyid do, ,la la ni byams pa la sogs pa la smra'o, ,ci ltar
yid la bya zhe na stong pa nyid dang zhes bya ba la sogs

@329b pa'o; ,de lta bas na de spong ba'i thabs la mkhas pa ni
rnam pa thams cad kyi mchog dang ldan pa ni stong pa nyid yin pas
sems can la sogs pa gsungs te, thabs dang shes rab zung du 'brel
pas zhes sbyar ro, ,de dag nges pa'i don du bya ba ni, mdo gsum
pa ste chos kyi rnam grangs ni stong pa nyid do, ,dang

po dang, bar pa dang, tha mar ni thos pa dang mos pa dang 'jug
pa'o, ,de lta bas na rnam grangs su bshad pa ni mdor bstan pa'i
ltung ba ni ci ltar sbyong zhe na bdud 'dul ba'i le'u las 'byung
ba lta bu'o, ,de'i 'gyod pa ci ltar sel zhe na ma skyes dgra'i
mdo las bstan pa lta bu'o, ,las kyi sgrib pa ji

ltar sbyong zhe na, mdzod kyi mdo las bstan pa lta bu ste de
'gyod pa dang las kyi sgrib pa ni khyad par dang, spyi'i dbang du
byas pa'o zhes kyang bshad do, ,lta bu zhes bya ba ni sgra drangs
nas phan yon gnyis phyogs yongs su mtshon pa ni 'di ni zhes gsungs
pa ste, 'dir mdor bsdus so zhes bshad pa'o, ,

bsod nams dang ye shes dag ni sku gnyis 'grub bo zhes bya bar
bstan pas bsod nams dang ye shes kyi bye brag bstan pa shes rab
de'ang thabs dang ldan par bstan pa ni, thabs mkhas pa dang bral
bar gsungs te byang chub sems dpa' ni shes rab goms par byed
pa'o, ,de ltar bas na sbyor ba yang dag

pa'o zhes bya ste yang dag pa'i thar pa'i thabs so, ,sbyor ba ni
lam de'o, ,de yang ci ltar shes she na, de skad ces lung dang
sbyar ba ni thabs kyis ma zin pa'i zhes bya ba la sogs pa gsungs
te, zhing gi rgyan ni zhing dang 'brel par rgya ces ba ste, snod
rnam par par dag pa'o, ,lta ba ni drug cu

rtsa gnyis te tshangs pa'i 'dra ba las gsungs pa lta bu'o, ,des na
mdo sde rgyan las, shes rab thabs kyis yongs su zin pa dang,
,sbyin sogs shes rab kyis zin mi bzang gzhag ,ce'o, ,de ltar rjes
su 'gro ba dang ldog pa'i sgo nas dgos pa bstan nas, ,de'i ngo bo
nyid bshad pa ni, thabs

dang zhes bya ba la sogs pa gsungs pa ste, shes rab dang snying
rjes 'brel pa de'i ngo bo nyid ni gang so so'i skye bo'i zhes bya
ba la sogs pa'o, ,de nyid bshad pa ni gang 'khor ba yang zhes bya
ba la sogs pa ste, de la dus ma yin pa ni tshogs rdzogs pa'o,
,nang du so sor rtog pa ni mya ngan las

@330a *, ,'das pa la goms pa'o, ,mi skye ba ni stong pa nyid do,
,nges par gyur pa ni zhi ba phyogs gcig pa'o, ,de la mos pas
spyod pa'i sa rnams su spyir btang ba ni shes rab dang snying rje
'brel ba ste, sa 'di la gnas pa'i byang chub sems dpa' ni so so'i
skye bo yin yang byis pa'i rgyud las

'das pas zhes bya ba la sogs pa gsungs pa'i phyir ro, ,dro ba
dang rtse mo'i gnas skabs su ni bye brag tu gang zag la bdag med
par rtogs pas mya ngan las 'das pa spyod yul la de rtogs kyang
chos kyi de ma rtogs pas 'khor ba la spyod yul ba dang gzung ba
med par rtogs pa dang 'dzin pa med par ma rtogs

pas kyang ngo, ,bzod pa'i sa la chos zab mo la bzod pas kyang mya
ngan las 'da' bar rtogs pa gtsor bshad la, chos kyi mchog tu
mthong ba'i lam ma thob pas spyod yul ma yin pa'o, ,sa dang po la
ni bden pa spyod yul lo, ,gnyis pa la ni nang du so sor rtog pa
ste 'chal pa'i dri ma spong ba'o, ,gsum pa la ni bzod pa

dang ldan pas mi skye ba gtsor bsgom la, bzhi pa la spros pa dang
ldan pas 'og ma'i nges pa la mi 'jug ste gong du yon tan tshol
ba'o, ,lnga pa la bden pa gnyis goms par byed pas 'du 'dzi'i
spyod yul la sogs pa'o, ,drug pa la rten 'brel goms pas de rang
bzhin med pa'i stong pa nyid spyod yul

gtsor bsgom la, bdun pa la mtshan ma med cing rtsol ba dang bcas
pas yon tan tshol ba zhes bshad do, ,sa brgyad pa la mtshan ma med
pa lhun gyis grub pas mngon par 'du 'dzi byed la, der chos nyid
kyis sgrub pa'i sgo la bskul bas rgyun mi gcod pa'o, ,sa dgu pa
la so so yang dag par rig pas

shin tu zhi bar mi ltung ba ste des chos bshad pa'i sgo nas don
med pa la sbyor ba spang ba'i phyir ro, ,sa bcu pa la gang chos
kyi 'khor lo bskor ba dang zhes bya ba la sogs pa ste mdzad pa
byed pa'i phyir la rang don gyi dbang du byas nas shes bya phra
ba la thogs pas spyod pa mi gtong ngo, ,de lta bas de nyid nges

pa'i don du bstan pa ni lha'i bu zhes gsungs te, re zhig phyir
bstan pa ni brtson pa med pa ni shes rab kyis stong pa nyid du
rtogs pa yin la, chos rnams sdud pa ni snying rje la sogs pa
thabs kyi stobs kyis so, ,bye brag tu 'chad pa ni dang po tshogs
kyis nas bzung ste rtse mo'i bar du bdag med pa la

@330b sogs pa ste theg pa tha mar mi ltung ba'i phyir thabs sems
can yongs su smin pa la sogs pa rig par bya'o, ,bzod pa dang chos
kyi mchog tu blang ba med pa la sogs par sbyor ba dang, chos
yongs su 'dzin par sbyor ba ste de la chos yongs su 'dzin par
sbyor ba ni chos kyi mchog chen po la rig par

bya'o; ,sa dang po la ni chos kyi dbyings dbyer med pa ste kun du
'gro ba'i don gyis so, ,sa gnyis pa la sogs pa gsum la ni thams
cad nam mkha'i zhing du sbyor ba'o, ,lnga pa la sogs pa gsum la
ni 'dus ma byas kyi rab tu 'phel bar sbyor ba'o, ,brgyad pa la
sogs pa gsum la ni, gzigs

pa med pa'i skur rtogs par sbyor ba'o, ,sa thams cad kyi dbang du
byas nas ni ma skyes pa la sogs par sbyor ba'o, ,'di gnyis kyi
khyad par gzhan ni rang dang gzhan gyi don gyi dbang du byas
pa'o, ,de lta bu'i thabs dang shes rab zung du 'brel pa ste lam
de rnams su ci ltar bsgom zhe na, gang snyoms par 'jug pa na zhes
bya ba la

sogs pa ste, de la mos pas spyod pa nas bzung ste sa bdun pa'i
bar du ni sems can la lta ba la sogs pa ste, de la sems can ni
spyir yul du bya'o, ,snying rje chen po ni mos pas spyod pa'i sa
la rig par bya'o, ,snying rje chen po ni mthong ba'i lam nas
bzung ste'o, ,yang zhi ba dang rab tu zhi ba ni 'jig rten dang
'jig

rten las 'das pa'i gnas skabs su rig par bya'o, ,sa brgyad pa ni
snying rje chen po dang ye shes la rten pa ste, 'dir yang snying
rje khyad par du bsgom par bya dgos pa'i phyir ro, ,sa dgu pa la
ni chos yongs su 'dzin pa la lta ba ste so so yang dag par rig
pa'i chos 'chad pa'i phyir ro, ,sa bcu pa la ni sangs

kyi sku'i rgyan la sogs pa mngon du byed pa ste, sku'i rgyan ni
sku nyid kyi rgyan la bya ste gzugs kyi sku ni zhing gi rgyan yin
pa'i phyir ro, ,'jug pa ni sbyor ba la bsnyegs pa ma yin te ha
cang thal bar 'gyur ba'i phyir ro, ,'o na dal 'byor thob pa nas
ma yin no zhe na, ci'i phyir gal te mtshan nyid tshang

na ni 'dod pa kho na yin la, dang po sgom pa'i sa nas ni ma yin
no zhes bstan pa'i phyir ro, ,bsgom pa'i thabs la 'jug pa'i rim
pa bstan pa ni phyag rgya gnyis te zhes bya ba la sogs pa ste,
'debs pa'i phyir phyag rgya'o, ,de nyid ni kun rdzob tu tshig 'bru
zhes bya ba la don dam par zab mo la

@331a *, ,'jug pa ste, 'dis ni sngar bstan pa'i tshul thabs dang
shes rab la mi 'da' bas rgyas btab pa ste, rnams zhes gsungs pas
mtha' dag par mngon no, ,de ltar thabs la 'jug pa'i yul bstan
nas, de nyid gang zag dang sbyar ba ni de la zhes gsungs pa ste,

las dang po pa ni mos pa'i sa pa'o, ,ma gos pa ni rtogs pa spang
ba'o, ,bshad pa dang sbyar bas na phyugs so, ,bsgyur ba la sogs
par gsungs pa'i ldem po dag gi snrel zhi ste gzhan du 'khyogs pas
na ldem po'o, ,rgyud ni ma 'dres pa'i phyir ro, ,yun ring du
tshangs par spyad pa ni bskal pa

grangs med par ro, ,'di ni dal 'byor thob pa nas goms par bslab
par mngon gyi thams cad du thabs dang shes rab zung du 'brel par
ma yin no zhes log par rtog par mi bya'o, ,gnyis su gsungs pa ni
gtsor goms par bya bar bstan gyi ma yin pa ni ma yin te ha cang
thal ba'i phyir ro, ,de lta bu'i gang

zag gi 'jug pa'i tshul ni ldog pa'i sgo nas rma 'byin pa'i nyes pa
bstan to, ,nyes dmigs 'di la bstan pa ni nges par sems par mi
'gyur ba ste, zab mo la mi gus zhes bstan pa'o, ,de'i rgyu nyid
ni chos spong ba dang gang zag la zhe sdang ba ste sngar ji skad
bshad pa nyid do, ,nyes pa gnyis te yun

ring du spyad pa'i gang zag la ni mi skye ba'i chos la bzod pa
zhes gsungs so, ,'jig rten pa'i lam du goms pa mthong ba'i lam la
bzod pa dang sa bdun pa man chad du goms pa sa brgyad pa la bzod
pa ste, 'dir ni dang po'i rgyu'i gegs su gzung ngo, ,de'i rgyu na
dman pa la khyad du gsod pa dang gus pa

la ser sna byed pa ste, 'dir bslab pa ni chos zab mo la mos pa
nyid do, ,ri mo ni de ston pa nyid yin la, de mi byed pas ri mo
mi byed pa'o, ,rnam grangs su bslabs pa khyad du gsod pa ste,
de'i phyir dper na rab tu byung ba la ngas ni zang zing sbyin par
mi gnang ngo zhes gsungs pa lta bu'o, ,mdo

kun las btus pa'i bshad pa lung gi tshad mas rab tu sbyar ba las
shes rab kyi pha rol tu phyin pa bshad zin to, ,mdo kun las btus
pa las spyod pa'i khyad par rnyed dka' ba'i gtam brjod pa ste bcu
pa'o,, ,,de ltar pha rol tu phyin pa drug la slob pa de'ang thob
bya gang zhig la dmigs

@331b nas slob ce na, thob bya sku gnyis la ste chos kyi sku ni
bshad zin to, ,gzugs kyi sku ni che ba nyid rgya chen po zhes
gsungs te, nyid ces bya ba ni nyan thos la sogs pa dgar ba'o,
,'jug pa ni gnyis te mos pas 'jug pa dang thob pas 'jug pa'o,
,de'ang ji ltar zhe na lan ni lung gis shes te,

'phags pa dri ma med par grags pas bstan pa las zhes bya ba la
sogs pa'o, ,de'i phyir dang po sa dang po'i yon tan bstan pa las,
thabs la mkhas pa'i spyod pa bstan pa ni, btsun pa 'od srungs
chen po zhes gsungs te, sa rnams su phan yon gyi khyad par rmad
du byung ba rnams yod kyang

sa dang po dang bcu pa ni mtshon pa yin la, sa re re la rmad du
byung ba drug la sogs pa yang, dang po sbyin pa la sogs pa
brtsams pa'i rmad du byung ba ston te, tshogs yongs su rdzogs par
bya ba'i phyir dang, mthong ba la phan gdags par bya ba dang,
bsam pa rdzogs par bya ba

dang; gzhan rjes su drang ba dang, rang gi 'khrul pa dgod pa'i
phyir ni bsam gyis mi khyab pa'i rnam par thar pa thob po zhes
gsungs so, ,nyam nga ba zhes bya ba ni gnyi ga la brtags pa'o,
,phal cher zhes smos pas dman pa'i don dam pa spangs pa ste, de
la de'i phyir zhes kyang sbyar

te gzhan du na bya ba nyams pa'i phyir ram brdzun du smra ba'i
phyir ro, ,de ltar na dbang med par 'gyur ro zhe na, dang po go
skabs ma phye bar, ,zhes smos so, ,sbyin par khas 'ches par slong
ba ni mi srid de de ci'i phyir zhe na, mthu med ces bya ste mi
nus pa'i phyir ro, ,ci'i phyir rang nyid kyis byed ce

na; dka' thub dag pa ste myur bar 'gro ba'i phyir ro, ,'o na gang
gi zhe na phal la med ces bya ste, byang chub sems dpa' nyid kyis
te sngar bstan pa'i phyir ro, ,de nyid dpe sgrub pa ni dper na
zhes gsungs te, bzod pa ni 'dod pa'o, ,sa bcu pa'i yon tan bstan
pa ni gnyis te, chos snang

ba'i yon tan rnam par 'phrul pa dang, khams snang ba'i yon tan
rnams kyi rnam par 'phrul pa'o, ,de la dang po'i dbang du byas
nas gtso bo'i yon tan rnam par 'phrul pa ni, gang gis 'phrul zhe
na byang chub sems dpa' de'o, ,gang gi thad du zhe na bcom ldan
'das sh'akya thub pa'i spyan sngar ro, ,

@332a *, ,gang gi don du zhe na mthu rab tu bstan pa'i phyir ro,
,rten gang nas she na, mtshan dang zhes bya ba la sogs pa nas so,
,gang gi yon tan 'phrul zhe na, byang chub sems dpa'i 'khor la
sogs pa'o, ,yon tan gyi chos gang 'phrul zhe na chos snang ba'i
rnam par 'phrul pa

ni sngon gyi sbyin pa la sogs pa'o, ,gnas bkod pa'i rnam par
'phrul pa ni mi mjed kyi zhes bya ba la sogs pa'o, ,gdan bkod
pa'i rnam par 'phrul pa ni rdo rje'i dbang po zhes bya ba la sogs
pa'o, ,lus bkod pa'i rnam par 'phrul pa ni nor bu'i rgyal po zhes
bya ba la sogs pa'o, ,'khor

gyi yon tan ni byang chub sems dpa' de dag thams cad kyang zhes
gsungs so, ,de la smon lam gyis byung ba nyid ni zhal du lta ba
la sogs pa'o, ,khams snang ba'i yon tan gyi rnam par 'phrul pa ni
yang sdong po bkod pa de nyid las zhes gsungs so, ,dang po lus la
dmigs pa sprul pa'i

yon tan gyi dbang du byas nas, yon tan gyi dbang du chos gang la
ldan zhe na, tshong dpon gyi bu nor bu bzang po zhes bya ste, ci'i
phyir zhe na, sgyu ma lta bu'i ting nge 'dzin gyis mthong ba'i
phyir ro, ,gang nas 'phrul zhe na byang chub sems dpa' kun du
bzang po yang zhes gsungs te, dngos po

gang zhe na stong gsum la sogs pa'o, ,de nyid las snod ni rlung
gi phung po la sogs pa'o, ,sems can ni dmyal ba la sogs pa'o,
,dus ni nyin zhag la sogs pa'o, ,phyogs ni shar phyogs la sogs
pa'o, ,rten rnam par 'phrul pa ni, byang chub sems dpa' kun du
bzang ba yang zhes

gsungs te, rten gang na gnas pa rnam par 'phrul pa ni, rnam par
snang mdzad kyi spyan snga na'o, ,dmigs pa rnam par 'phrul pa ni,
de'i lus re re las kyang zhes gsungs pa'o, ,brjod pa rnam par
'phrul pa ni, sems can gyi sgra la sogs pa'o, ,mdzad pa rnam par
'phrul pa

na; chos kyi 'khor lo bskor ba la sogs pa'o, ,mthar thug pa'i
'bras bu ni de la zhes gsungs te, de la tshad med pa ni sa bcu'i
rnam par ro, ,ye shes tshad med pa ni rnam pa thams cad dang mchog
mkhyen pa'o, ,de la dpe ni dper na zhes bya ba'o, ,de bzhin du
zhes bya ba ni don dang

@332b sbyar ba'o, ,de'i 'thad pa ni dbang du bzhugs te zhes bya
ste de la 'di lta bu zhes bya ba ni sa chos kyi sgron ma'o, ,de
dag gi yon tan grangs kyi dpe ni bu ram shing zhes bya ba la sogs
pa ste, snying rje'i gzhan dbang du gyur pas 'khor bar gnas kyang
yon tan gyi ro yis mi 'dor bas bu ram shing lta bu'o, ,

nyon mongs pa dang mthun pa'i spyod pa ltar snang yang nyon mongs
pas stong pas 'dam bu lta bu'o, ,shes rab phun sum tshogs pa'i
phyir des stong pa yin pa ni 'od ma lta bu ste yon tan rnams kyi
snod du gyur pas til lta bu'o, ,de dag mang bas na tshal smos te
'dra ba rnams bsdus pa'i phyir ro, ,de

ltar yon tan gyi che ba bstan nas, phrin las kyi che ba bstan pa
ni, 'jam dpal zhes gsungs te, rmad du byung ba'i phrin las dngos
ni de la gcig tu sra ba ni sku gdung ring bsrel la bya'o, ,de
ltar mi rtog pa dang dus thams cad pa'i phrin las de nyid nges
pa'i don du bya ba ni 'phags pa sangs rgyas

phal po che'i mdo las zhes gsungs te, dpe ni 'di lta ste dper na
zhes bya ba ste rmad du byung ba'i gzhi bstan pa ni, dge slong
kun dga' bo zhes bya ba la sogs pa'o, ,rmad du byung ba'i phrin
las dngos ni de bzhin gshegs pa zhes bya ba la sogs pa ste go bar
bzod do, ,de ltar 'bras bu'i phan

yon bshad nas, da ni che ba la mos pa'i phan yon bshad par mdo
sde zab mo zhes bya ba la sogs pa ste, de nyid lung dang sbyar ba
ni, mdo de nyid las zhes bya ba'o, ,phan yon gyi dpe nyid ni dper
na zhes gsungs pa'o, ,de la gnam 'phang dang zhang rgyang che ba
nyid ni lhag ge la sogs pa ste, de la theg

pa dma' ba las mtho ba'o, ,de nyid ni yangs pa la sogs pa ste,
yangs pa dang che ba'i bden pa gnyis kyi dbang du bus pa'o, ,de'i
gzhi ni dngos po dang dus dang gang zag gi pha rol tu phyin pa
lnga la sogs pa'o, ,de nyid kyi bsod nams kyi khyad par bstan pa
ni, 'jam dpal zhes

gsungs te, byang chub ni rang dul bar 'dod pa'o, ,phung po med pa
ni mya ngan las 'das pa'o, ,ci'i phyir zhe na, 'gro ba la dmigs
pa med pas rgya chung ba'i phyir dang, 'di la mos pa la sogs pa
ni rdzogs pa'i byang chub kyi rgyu yin pa'i phyir, sngar bshad pa
lta bu gang yang yin no, ,mdo kun

@333a *, ,las btus pa'i bshad pa lung gi tshad mas rab tu sbyar ba
las rgya chen po la mos pa rnyed par dka' ba'i gtam brjod pa ste
rnyed par dka' ba bcu gcig pa bshad zin to, ,mdo kun las btus pa
las yon tan gyi le'u ste drug pa rdzogs so,, ,,da ni de dag

nges par bya ba'i phyir, lung gi tshigs su bcad pa 'di brjod par
bya ste, dang po bsod nams min spangs nas, ,bar du bdag lta log
pa ste, ,tha ma kun las ldog shes pa, ,rigs par ldan phyir grol
ba'o, ,thar pa don du gnyer 'dod rnams, ,glang chen lam du song
'gro yang,,

grags phyir blo gros sbyang 'ga' zhig ,de ma mthong phyir grags
la brten, ,de nyid mthong ba yin zhe na, ,tshad ma min phyir 'di
mthong bzhin, ,de ma nges par grags she na, ,de la tshad mas gnod
phyir ro, ,tshad ma de nyid min na ni, ,des gzhal ci phyir brdzun
mi 'gyur, ,dam pa'i don la

grags 'ga' zhig ,lung mi 'gyur te de nyid bzhin, ,snang grangs
spyod pas mthong zhe na, ,de nyid ma mthong ci yi phyir, ,yul min
zhe na de 'dod pas, ,de la mkhas pa ci zhig rtsod, ,lung yang de
la rag lus zhes, ,smra na ci phyir de la min, ,rgyu med mi rung
gang zhig rgyu, ,de med nus pas ma

mthong phyir, ,gzhan du ha cang thal bar 'gyur, ,des na zab mor
gyur pa la, ,sngon gyi lung rnying yongs btang ste, ,rang ltar
gzung min lung las gsungs, ,bsregs bcad bdar bas gser lta bur,
,brtags nas blang bar gsungs she na, ,de yod min te ma yin ltar,
,ma rtogs grub

pa'i lam med par, ,chos kyi mig can gyis mthong ste, ,de yang de
la brten zhe na, ,bshad bzhin rgyu min 'bras bu ltar, ,tshad ma de
yis gnod pa yin, ,grub lam snang ba rtags yin te, ,rang nyid bya
byed mi rtogs par, ,lkog gyur ji ltar 'dzin par 'gyur, ,de la'ang
sgrub byed yod pa min, ,

'gal phyir mngon sum gang gis 'dzin, ,tshad mas gnod phyir gsum
pa'ang min, ,gcig dang tha dad mi snang na, ,bdag sogs gang rung
gnas pa smos, ,mi dmigs phyir dang 'gal phyir na, ,de ma rtogs
dang de las min, ,mtshan nyid 'dzin pa 'ang ma grub pas, ,rang gi
'dod pa gang

@333b la zhig ,gcig min des na du ma'ang min, ,rang gzhan gnyis
dang rgyu med dang, ,yod sogs skye bar mi rung bas, ,ngo bo la
sogs gang zhig yod, ,brtags dang gzhan dbang grub pa min, ,mtshan
nyid la sogs dngos med par, ,klu sgrub thogs pa med pas gsungs,
,ma rtogs 'ga' zhig

mi mthun smra, ,mi mthun des zab nga lung ni, ,brdzun pa nyid du
smras pas na, ,de las skur pa gang zhig yod, ,don gnyis phyir na
gang zhig brdzun, ,de spangs bzlog pa'i rgyu 'ga' zhig ,drang
phyir zhe na de brdzun min, ,don med phyir na gnyis pa brdzun,
,'gal phyir gzhung gi don la reg ,

'dod rgyal smra ba mi mthun pas, ,glang chen lam du brten te
dong; ,dam pa nye bar brten pa yi, ,dam pa gang yin de gnyis
mthun, ,dka' ba mdangs dang 'joms rnyed nas, ,sdug bsngal du ma
'byung ba'i gnas, ,sbrul gyi tshang 'dra med sogs ltar, ,bcas pa
dang po yongs su bsrungs, ,

dran dang shes bzhin bag yod pas, ,grub pa'i mtha' la brten pa
ni, ,nyes pa'i rgyu ni bdag lta nyid, ,shes nas yongs su spong ba
yin, ,shes pa goms pas 'bras bu thob, ,de rgyu nges don zab chos
rtogs, ,dam pa'i don du cis mi gzung, ,goms na ci zhig dka' phyir
'ga', ,sdug

bsngal bde bar rtogs bzhin pas, ,zad med brten 'ga' ci zhig min,
,bsam gyis mi khyab dpe las 'das, ,brjod du med pa'i chos nyid
ni, ,lag tu thob par dgos pa med, ,btang snyoms la sogs tshad med
pas, ,tshangs pa'i gnas su skye nyid dang, ,gtong bas longs

spyod bzod pas gzugs, ,khrims kyis mtho ris sogs don dang, ,grags
dang rnyed sogs rgya mtsho ni, ,'di dang gzhan du the tshom med,
,sngar bshad rgyas par bshad de nyid, ,rang bzhin lag pa rang
bzhin gsum, ,mda' dang mig dang yon tan dang, ,dus dang yon tan
yon

tan dang, ,dgu ni dang po gnyis pas 'grub, ,gsum pa bsgrub par
bya bas te, ,bzhi pas dngos po gsum pa'o, ,de 'grub lnga sogs la
rag lus, ,de don bdun pas rig bya ste, ,thob par byed pa brgyad
par gsungs, ,yon tan tha ma de rnams grangs, ,sbyin sogs spyod pa
rnam drug

@334a *, ,drug tu; ,gzhung don chos bzhi de ltar bsgrags, ,rgyal ba'i
sras kyi lam po che, ,rgyal sras rnams la bstan pa ni, ,bsdus pa
bshad pa las byung ba'i, ,bsod nams 'grub pas 'gro kun rgyal, ,go
'phang dam pa thob gyur nas, ,mi nub chos kyi rgyal mtshan ni,
,snod du gyur pa'i 'gro ba la, ,

zhi pa'i tshul du ston par shog ,yi ge pa yi don ched du, ,brtsis
nas shloka sum stong dang, ,de las lnga bcu lhag cig ni, ,'di yi
tshad du byas pa yin, ,bam po bcu dang shloka lnga bcu yod do,
,mdo kun las btus pa'i bshad pa rin po che snang ba'i rgyan ces
bya ba lung gi tshad mas rab tu sbyar ba

las bsdus pa'i tshigs su bcad pa'o, ,mdo kun las btus pa'i bshad
pa slob dpon rin chen 'byung gnas zhi bas mdzad pa rdzogs so,,
,,rgya gar gyi mkhan po pandi ta nag po'i zhabs dang, bod kyi lo
ts'a ba dge slong tshul khrims rgyal bas bsgyur cing zhus te gtan
la phab pa'o,, ,,

#, ,rgya gar skad du, bo dhi stva tsarya pra d'i pi ratna m'a l'i
n'a ma, bod skad du, byang chub sems dpa'i spyod pa bsdus pa'i
sgron ma rin po che'i phreng ba zhes bya ba, sangs rgyas dang
byang chub sems dpa' thams cad la phyag 'tshal lo, ,shes bya ma
lus dag ni thugs chud cing, ,nyes pa'i

dri ma dag ni drungs byung ba, ,phyogs bcu dag na dus gsum bzhugs
pa yi, ,bde bar gshegs pa rnams la phyag 'tshal lo, ,spyod pa
bsdus pa'i sgron ma rin chen phreng ba gang, ,bdag gis dri med
gsung dang bla ma'i gdams ngag la brten te, ,rab gsal bshad kyi
rnam rtog rang dags min, ,

rin chen rgyal po lta bu'i mi yi lus, ,rigs ldan dal 'byor thob
nas ni, ,byams dang snying rje sngon 'gro bas, ,gzhi gsum yon tan
dran byas te, ,byang chub snying por mchis kyi bar, ,dang po
skyabs su 'gro bar bya, ,ston pa gzhan la mi phyogs par, ,bla na
med pa'i sangs

rgyas sku, ,dpal ldan skyes mchog mtshan 'chang ba, ,thob 'dod
sangs rgyas skyabs song yin, ,'jig rten skyabs med bskyab pa'i
phyir, ,spyod cing rang gi don btang ste, ,sangs rgyas bsgrub
phyir blo brtan na, ,sangs rgyas skyabs su song ba yin, ,rga shi
nad dang 'chi ba

@334b las; ,sems can bde phongs bskyab pa'i phyir, ,sangs rgyas
nyid ni smon pa ni, ,sangs rgyas skyabs su song ba yis, ,byang
chub sems dpa'i spyod chen la, ,gang zhig spyod med zhum med
cing, ,mos pa chen po skyed byed pa, ,sangs rgyas skyabs su song
ba yis, ,byang chub mchog tu smon

byed de, ,rang gi don la mi lta zhing, ,gzhan don brtson yang nga
med na, ,sangs rgyas skyabs su song ba yin, ,dam chos 'khor los
sgyur ba yi, ,rgyal po thob ste 'chi med pa'i, ,lam gyis 'gro ba
skyabs smon na, ,chos la skyabs su song ba yin, ,bdag dang 'jig
rten mthong med kyang,,

'jig rten yongs su mi gtong zhing, ,dam chos bsgrub par gar mos
pa, ,chos la skyabs su song ba yin, ,'gro ba'i sdug bsngal bsal
bya zhing, ,bdag gi dam chos brtan bya zhes, ,sems can don la
sems mnyen na, ,chos la skyabs su song ba yin, ,'jig rten ma lus
thams cad la, ,

chos 'di skyabs kyi mchog yin zhes, ,rtog cing dam chos spyod
byed na, ,chos la skyabs su song ba yin, ,dge bshes dam pa sten
byed cing, ,nyan 'dod tshul bzhin du sems la, ,ston cing nan tan
lhur len na, ,chos la skyabs su song ba yin, ,dam chos yongs su
gzung ba'i phyir, ,spyod pa

yang dag spyod byed cing, ,lus dang srog la mi lta na, ,chos la
skyabs su song ba yin, ,thabs dang shes rab zung 'brel ba, ,bdag
don ma yin gzhan don du, ,snying rje chen pos spyod byed na,
,chos la skyabs su song ba yin, ,gang zhig bde la chags med la,
,sdug bsngal rnams kyis mi

'jigs shing, ,'jig rten phan spyod don shes na, ,chos la skyabs
su song ba yin, ,'gro ba ma lus thams cad kyang, ,bdag gi chos la
dgod bya zhes, ,sems bskyed nan tan spyod byed na, ,chos la
skyabs su song ba yin, ,mos pa shin tu brtan pa yis, ,rgyal sras
mchog gi

drung song ba, ,gang gi bsam pa mi bzlog pa, ,de ni dge 'dun
skyabs song yin, ,theg pa dman par gyur pa yi, ,nyan thos theg la
gnas pa rnams, ,byang chub sems ni skyed byed na, ,dge 'dun
skyabs su song ba yin, ,dge 'dun yon tan dran bya zhing, ,dge
'dun bzhin

@335a *, ,du bkur gnas su, ,sems can thams cad bkur mos na, ,de
ni dge 'dun skyabs song yin, ,byang chub go cha brtan byed cing,
,dge 'dun rnams la yang dag mos, ,dge 'dun bsnyen bskur gang dad
pa, ,dge 'dun skyabs su song ba yin, ,dran dang shes bzhin

bag yod na, ,tshul khrims ting 'dzin shes rab dang, ,dge 'dun yon
tan rin chen gyis, ,sems can brgyan par byed pa dang, ,dge 'dun
rnams la dad brtan pas, ,'gro ba ma lus rnams kyis kyang, ,dad pa
bzlog par mi nus na, ,de ni dge 'dun skyabs song yin, ,skyes bu

dam pa rin po che, ,bcas pa'i kha na ma tho dang, ,rang bzhin kha
na ma tho dang, ,bdud la shin tu dpa' ba yi, ,skyes mchog de ni
dge 'dun yin, ,byang chub mchog sems mi ldog dang, ,dbang bcu
tshad med yon tan gyis, ,brgyan pa'i yon tan gang tshol ba, ,de ni
dge 'dun skyabs

song yid, ,de ltar gsum pa skyabs song ba, ,'jigs pa rnams las
srung byed pa, ,dkon mchog gsum gyi skyabs ldan pa, ,de phyir mi
'jigs sbyin bdag yin, ,skyabs song bsod nams gang yin pa, ,de yi
tshad gzung shin tu dka', ,de ltar skyabs su song ba des, ,byang
chub

sems ni rin po che, ,bla ma sdom la gnas shing mkhas, ,gzhan gyi
don la mngon phyogs shing, ,chos dang zang zing phan 'dogs la,
,gsol ba btab la blang bar bya, ,sangs rgyas chos dang dge 'dun
dang, ,de bzhin bla ma rnams la yang, ,sgo gsum dang bas phyag
'tshal te, ,ma

rtog la sogs dngos po dag ,ci 'byor pa yis mchod pa bya, ,yongs
su gzung ba med pa dang, ,kun du bzang po'i gzhung bzhin du,
,blos sprul pa yis mchod pa bya, ,sdig bshags pa dang rjes yi
rang, ,gsol ba gdab dang yongs bsngo bya, ,nyi zla lta bu'i byang
chub sems, ,lan gsum

par du blang bar bya, ,sangs rgyas chos la 'dod gyur na, ,byang
chub mchog tu sems bskyed na, ,kye ma rnyed pa rnyed pa che, ,'di
ni rnyed pa kun gyi mchog ,byang chub sems kyi bsod nams gang,
,gal te de la gzags mchis na, ,nam mkha'i khams ni kun gang ste,
,de ni de las lhag par

@335b 'gyur; ,zhes gsungs so, ,yid bzhin nor bu'i sems skye ba,
,rgyu med ma yin gyi na ma yin gyi, ,rgyal dang rgyal ba'i chos
dang dge 'dun la, ,dad dad dang ba bskyed nas sems skye'o, ,de ni
'dod dang longs spyod rgyal srid dang, ,bdag la bde dang grags
dang snyan phyir min, ,'gro ba'i

sdug bsngal ma lus bsal bya'i phyir, ,'jig rten phan par byed
pa'i sems skye'o, ,rgyal ba kun dang chos dang dge 'dun la, ,dad
pa'i sgo nas gus par mchod pa dang, ,bla ma gus par mchod cing
sems skye'o, ,byang chub sems ni rin chen gang yod pa, ,mi nyams
pa srung zhing yang dag

spel bar bya, ,yon tan phan 'dogs sdug bsngal gyur pa la, ,ci
'byor pa yi bza' dang btung la sogs, ,re ba med par gus pas gtang
bar bya, ,'jigs pas nyen pa'i sems can bskyab pa dang, ,mun nang
'thoms pa'i skye bo mig med la, ,chos kyi sbyin pa gus par gtang
bar bya, ,

lus dang sems ni 'khrugs pa'i sems can la, ,g-yog dang sman gyi
sbyin pas gus par bya, ,phyi dang nang gi dngos po thams cad dag
,sems can kun la ma lus gtang bar bya, ,yon tan ma lus dag ni
gang yin pa, ,de dag thams cad sbyin pa la sogs te, ,bsod nams
phung po gzhal

dka' dpag tu med, ,len la re ba med par sbyin pa yongs gtong ba,
,nor rnams yongs su nyams par mi 'gyur te, ,bang mdzod dag ni rin
chen 'thob par 'gyur, ,sbyin la the tshom med par gus par gtong ba
dag ,sangs rgyas byang chub yun mi ring bar 'gyur, ,bde bar gyur
pa dag

ni thams cad kyi, ,rgyu yi gtso bo sbyin par dam pas gsungs, ,bde
ba rgya chen rgyu yi sbyin pa 'di, ,byed par 'dod las mi rtog
rnal 'byor dang, ,sems can rnams la snying rje chen po bskyed,
,longs spyod rnams ni mi rtag mthong gyur cing, ,snying rje chen
po rang gi dad gyur na, ,sbyin bdag gi

khyim gzhan dang gzhan gyi bar, ,shin tu rigs pa'i tshul 'di rtogs
gyur la, ,gang byin de la 'jigs pa skye mi 'gyur, ,khyim na gang
bzhag de la 'jigs pa 'byung, ,byin pas 'jig rten pha rol bde ba
'grub, ,ma byin tshe 'di nyid la sdug bsngal skyed, ,ma yi nor
rnams skar mda'i rang

@336a *, ,bzhin ltar, ,ma byin nor rnams mi rtag med 'gyur te,
,byin pas rtag tu mi zad gter du 'gyur, ,sems can phan par sems
pa gang yin pa'i, ,nor rnams snying po med pa yod par 'gyur,
,gang zhig yongs su gtong ba mkhas pas bsngags, ,skye bo byis pa

de dag sogs la dga', ,yongs su bzung bas mi 'bral gang yang med,
,byin pas rtag tu phun sum tshogs pa 'byung, ,gang zhig byin pa de
ni lam gyi mchog ,ma byin khyim du bzhag pa de ni nyon mongs
skye, ,slong ba sngon du 'ongs na rgyal sras des, ,rdzogs pa'i
byang chub tshogs ni spel

ba'i phyir, ,ltos pa med par yongs su gtang bar bya, ,dge ba'i
bshes gnyen 'du shes de la bskyed, ,gang zhig zang zing nor la
chags byed pa, ,de la byang chub sems mchog skye ba med, ,sems
mchog de ni skyon dang ma 'grogs te, ,rgya mtsho chen po ro dang
mi 'grogs bzhin, ,de

bas rtag tu skyon rnams kun spangs te, ,byang chub 'dod pas rtag
tu thams cad sbyin, ,yon tan mnga' ba mtha' yas 'phags pa'i nor,
,nor gzhan phal pa sdug bsngal rgyu, ,bdog mang dag gis ci zhig
bya, ,rgya mtsho che la chu bo bzhin, ,chog shes med par dbul por
gsungs, ,

sbyin pa de ni byang chub rtsa ba ste, ,zhum pa brtsal la sbyin
pa gtang bar bya, ,de ltar sbyin la gus dang ldan par gyur pa
des, ,dran dang ldan zhing shes bzhin bag yod pas, ,dbang po'i
sgo rnams rtag tu bsrung bar bya, ,gang zhig lus ngag yid kyi
las, ,thams cad legs par yongs

brtags te, ,bdag dang gzhan la phan shes nas, ,rtag tu byed pa de
mkhas pa, ,mi gsod pa dang rku spong dang, ,gzhan gyi chung ma
spong ba dang, ,brdzun dang phra ma tshig rtsub dang, ,ma 'brel
smra ba yang dag sdom, ,brnab sems gnod sems log lta spang, ,'di
dag spangs las

dkar bcu ste, ,las lam bcu las nyams mi bya, ,chang mi 'thung
dang 'tsho ba bzang, ,mdor bsdus tshul khrims yin par gsungs, ,tshul
rnams ma lus 'byung ba'i gzhi yin pas, ,de phyir tshul khrims
bsrung la brtson par bya, ,nang gi sems ni dul gyur na, ,phyi yi
dgra

@336b 'dis gnod mi nus, ,nang gi sems ni g-yo ba na, ,phyi yi
dgra 'dis rkyen byas te, ,nang gi dgra 'dis lus sems bsreg ,de
phyir nang gi dgra 'di gzhom, ,yon tan ma lus byang chub sems las
'byung, ,byang chub sems mchog snying rje'i rgyud las byung, ,de
las snying rje'i ngang

tshul ldan par bya, ,dge sbyong tshul la gnas byas nas, ,de yis mi
mthun phyogs spang bya, ,de la mi mthun gang zhe na, ,'dod dang
gnod sems rnam par 'tshe, ,bdag bstod gzhan la brnyas pa dang, ,mi
mthun rnyed pa kun du tshol, ,rnyed pas rnyed pa tshol byed dang,
,dad pas byin pa

chud gson dang, ,ltung ba 'chab cing 'du 'dzi dga', ,bdag gi
rnyed pas chog mi shes, ,gzhan la phrag dog ser sna byed, ,gzhan
gyi rnyed pa 'dod par byed, ,bdag gi 'khrul pa la mi rtog ,gzhan
gyi 'khrul pa rtog par byed, ,so sor thar pa'i 'dul mi bsrung,
,khva ltar

mu cor smra ba dang, ,ma gus rgod khengs lta ba ngan la zhen pa
dang, ,'khor ba la ni dga' ba dang, ,mya ngan 'das la rgyab
phyogs dang, ,zab mo'i chos ni spong ba dang, ,dkon mchog gsum la
ma gus dang, ,bla ma khyad du gsod pa ste, ,brtags te legs par
spang bar bya, ,de ltar

tshul khrims srung byed na, ,sngon chad mi shes skye bo thams cad
kyang, ,tshul khrims ldan pa'i skye bo de la 'dud, ,tshul khrims
rtag tu ldan pa'i mi, ,bde ba nas ni bde ba nyid du 'gyur, ,de
ltar tshul khrims rgyan dang ldan pa des, ,bdud kyi las rnams
yongs su spong ba dang, ,bzod

pa dga' zhing yang dag gnas par bya, ,bzod pa shin tu phan pa
sgrub byed pa, ,de la su zhig nan tan mi byed yod, ,chos tshol ba
dang gzhan don byed pa la, ,bzod pa'i go chas mi 'khrugs mtsho
ltar bya, ,gzhan don 'dod pa'i yid dang ldan pa la, ,tshul khrims
dam pa bzod pa

zhes bya gsungs, ,gnod pa skye med tshul du rab mthong ba, ,de ni
bzod pa 'phrul zhes drang srong dam pas gsungs, ,bzod la gnas
pa'i lus ni yongs su dag gyur cing, ,gzugs rigs tshe ring nad med
thob byed pa, ,bzod pa'i go cha brtan par su mi byed, ,ji ltar
bzod pa'i stobs la

@337a *, ,gnas pa de, ,rtag tu dge ba'i las la spro ba byed pa
gang, ,de la dge ba'i lo tog gong nas gong du 'phel, ,bshad pas
sems can rgyud kun grol, ,ma rig mun sel shes rab bskyed, ,nyan
pa byang chub yan lag ste, ,bsam bsgom sa gzhi lta bu ste, ,

ma bshad shes pa med pa yin, ,sangs rgyas bstan pa yun thung
'gyur, ,nyan pas shes rab 'phel 'gyur bas, ,ma nyams bsgom pa'i
rten dang 'brel, ,blang bya dor bya mi shes pas, ,gzings spangs
rgya mtsho brgal ba bzhin, ,rtsol bas nan tan ma byas na, ,shing
las me 'byung

mi srid bzhin, ,bsgom sgrub nan tan ma byas par, ,'bras bu chen
po ga la 'byung, ,rgyud la 'bad par ma byas par, ,bla med byang
chub mi 'byung ste, ,dper na zhi ba'i las dang mtshungs, ,chos sku
rgyu la rag las phyir, ,gsang sngags man ngag thabs chen gyis,
,tshe 'dir

byang chub 'byung 'gyur zhes, ,smra zhing tshogs rnams ma bsags
na, ,bskal pa brgyar yang mi 'grub po, ,thabs kyis 'grub ces lta
ba la, ,nan tan mi byed gang zag ni, ,gal te log par rtogs gyur
na, ,gru med rgya mtsho rgal ba bzhin, ,rnal 'byor mngon sum ma
gyur pa, ,

rlabs chen spyod pa byed gyur pa, ,kha na ma tho ltung 'gyur te,
,g-yang sa chen por 'jug pa bzhin, ,de ltar thos bsam sgom pa la,
,brtson par byas nas tshogs rdzogs 'gyur, ,sgrib pa rnam pa gnyis
spangs te, ,byang chub mchog ni thob par 'gyur, ,de ltar brtson
dang ldan

pa des; ,dben pa la ni dga' bar 'gyur, ,don med rnam par slu ba
yi, ,'jig rten chos la ma chags par, ,nags tshal la sogs dben pa
ru, ,sems nyid gdod nas ma skyes pa'i, ,rang 'byung dgon pa yin
mod kyi, ,las dang po yi sems can gyis, ,phyi rol

dgon pa thog mar bsten, ,de 'og sems nyid dgon pa btsal, ,der
yang dang po byams pa dang, ,snying rje'i sems ni goms par bya,
,mi gtsang keng rus rten 'brel la, ,yid ni mnyam par gzhag par
bya, ,sgrib pa lnga ni spang bya zhing, ,bsgom pa med na byang
chub kyi, ,rtsa

@337b ba med de sgrib mi spong, ,sgrib pa ma spangs sangs rgyas
pa, ,grub mtha' kun las yongs ma bstan, ,bzlas pa ma byas lha
dang ring, ,dge ba kun la mi 'jug na, ,mnyen pa med pa'i gru
bzhin du, ,rgya mtsho'i gting du bying bar 'gyur, ,rnal 'byor nan
tan byed gyur kyang, ,dge

ba gzhan la mi brtson na, ,shing gcig yal ga med pa las, ,me ni
'bar ba dka' dang mtshungs, ,thos sogs dge ba la brtson bya, ,rnal
'byor nan tan mi byed na, ,mtho ris thob kyang thar pa ring, ,bla
med byang chub med pa'i phyir, ,rnal 'byor bsgom la spyod med na,
,grogs

dang bral nas lam zhugs bzhin, ,dgra dang chom rkun byung ba na,
,bzlog par mi nus grogs med bzhin, ,mi lus thob pa 'ang ches dka'
na, ,dam chos phrad pa'ang de bas dka', ,mi lus dal 'byor thob pa
la, ,mkhas pa dam chos mi nyan pa, ,rin chen rnyed nas slar dor
bzhin,

dam pa'i chos la ma zhugs par, ,don med yal bar mi 'dug go, ,bla
med theg chen rnyed gyur nas, ,de la nan tan mi byed na, ,rin
chen rnyed nas byi dor dang, ,mi byed dor ba dag dang mtshungs,
,mi lus dal 'byor thob pa dag ,yid bzhin nor bu dag dang mtshungs,
,yid bzhin nor bu rin chen ni, ,yon tan kun gyi 'byung

khungs te, ,byi dor byas na de las ni, ,nyis 'gyur gyis kyang
mdzes par 'gyur, ,de ltar dal 'byor thob nas ni, ,thar pa'i lam
la 'jug par bya, ,nad dang mthun pa'i sman pa bsten, ,de ltar yun
ring bsgom gyur na, ,lus sems las su rung ba dang, ,mngon shes
lnga la sogs pa

thob, ,de ltar zhi gnas goms gyur pa'i, ,yon tan ma lus kun gyi
rgyu, ,stong pa nyid la 'jug par bya, ,lus dang tshor ba sems dang
chos, ,dran pa nyer gzhag bsgom par bya, ,rang gzhan gnyi ga rgyu
med las, ,dngos po gang yang 'byung med pa, ,rang gzhan gnyi ga
rgyu med las, ,

dngos gang 'dzin par 'gyur ba med, ,yod dang med las skye ba med
pas na, ,skye ba med cing gang yang 'gag pa med, ,dngos po rang
bzhin ma skyes stong pa nyid, ,rang sems gzod nas ma skyes pa,
,stong pa nyid kyi rang bzhin no, ,stong pa nyid du mi bsgom ste,
,mi stong par yang bsgom

@338a *, ,mi bya, ,stong dang mi stong 'dzin pa la, ,tha mal pa
yi rnam rtog skye, ,stong pa zhes pa'i rnam rtog ste, ,des na de
nyid spang bar bya, ,'ga' yang mthong ba med pa ni, ,mthong ba'i
mchog ces yin par gsungs, ,dngos po rnams kyi rang bzhin ni,
,gzugs brnyan

dang ni mtshungs pa yin, ,so so skye bo la gsungs pa, ,gang yin de
ni zab pa'i chos, ,'jig rten sgyu ma lta bu nyid, ,sangs rgyas
bstan pa bdud rtsi yin, ,ji ltar sgyu ma'i glang po la, ,skye
dang 'jig rten snang mod kyi, ,de ltar brtags na yang dag tu,
,skye dang 'jig pa med pa

ltar; ,de ltar sgyu 'dra'i 'jig rten la, ,skye dang 'jig pa nyid
snang yang, ,dam pa'i don du brtags byas na, ,skye dang 'jig pa
yod ma yin, ,dngos po 'di dag thams cad ni, ,rtag tu ma skyes ma
'gags nyid, ,yang dag don la rnal 'byor bya, ,bying rgod dbang du
mi 'gro bar,

zhi gnas lhag mthong cha mnyam mo, ,rang bzhin dag pa'i chos nyid
la, ,shes rab mig gis blta bar bya, ,de nyid mthong nas yon tan
skye, ,nags sogs dus kyis bsgyur ba med, ,'dus byas mi rtag stong
par ston, ,nags sogs rgyu 'bras so so yis, ,kun rdzob slu ba med

pa ston; ,ro dang rus pa chu shing sogs, ,phyi nang chos kun bdag
med ston, ,kun la khyab pa'i nam mkha' yis, ,don dam spros bral
la sogs ston, ,rang bzhin yongs su shes pa yis, ,de tshe yul ni
snang na yang, ,sgyu ma bzhin te gos pa med, ,don dam rang bzhin

rtogs gyur na, ,tha snyad dag gis ci zhig bya, ,dge ba'i bshes
gnyen bsten par bya, ,grogs mchog rnyed na shin tu legs, ,de ltar
min na gcig pur gnas, ,bla ma sangs rgyas dngos 'dra la, ,yo byad
kyis ni bsnyen bkur dang, ,lus ngag sems kyi bkur sti ni, ,dus

gsum kun du bya ba yin, ,bla ma bsnyen bkur ma byas na, ,sangs
rgyas spangs te dam tshig nyams, ,bla ma sangs rgyas kun dang
mtshungs, ,slob dpon gyi ni yon tan gzung, ,skyon ni rnam yang
bsam mi bya, ,yon tan bzung na dngos grub thob, ,skyon rnams
bzung na dngos mi thob, ,

@338b de bzhin tshe ni thung ba dang, ,ngan 'gro dag tu ltung bar
'gyur, ,slob dpon smod par byed pa ni, ,nya pa la sogs rigs su
skye, ,nyes pa thams cad byed 'gyur yang, ,mkhas pas bla ma smad
mi bya, ,chos 'dod pas ni rtag par yang, ,slob dpon rab tu mgu
bar bya, ,gser

ni stong phrag brgya nyid dang, ,rin chen rnam pa sna tshogs dang,
,ras ni zung brgya dbul bar bya, ,de ltar bla ma mnyes byas nas,
,mi dge las las ldog bya zhing, ,byang chub sems ni bskyed pa
dang, ,the tshom med pa nyid dang ni, ,bka' bzhin du ni gus par
bsgrub, ,de ltar mi

byed gang zag ni, ,rnal 'byor gyi rgyud rdo rje rtse mo las 'di
skad du, bskal pa brgya phrag dag tu ni, ,ci ste mngon par brtson
byas kyang, ,gang zag bzhis ni 'jig rten du, ,bsgrubs kyang 'grub
pa nyid mi 'gyur, ,byang chub sems ni ma bskyed dang, ,the tshom
ldan pa nyid dang ni, ,

bka' bzhin du ni mi byed dang, ,dad pa med kyis 'grub mi 'gyur,
,zhes gsungs so, ,mi lus thob pa shin tu dka', ,'gro ba'i tshe
yang shin tu thung, ,blo gros nyam kyang shin tu chung, ,bshes
gnyen mchog kyang rnyed dka' bas, ,byis pa rnams ni don med
'khyam, ,bdag

gis gzhung dang mi 'gal bar, ,spyod bsdus sgron ma rin chen
phreng, ,theg chen sgor zhugs bya ba dag ,gzhung 'di byas pa'i
bsod nams des, ,sems can thams cad ma lus pa, ,thub dbang go
'phang thob par shog ,byang chub sems dpa'i spyod pa bsdus pa'i
sgron ma rin

po che'i phreng ba zhes bya ba, slob dpon mkhas pa chen po chos
ldan rab 'byor dbyangs kyis mdzad pa rdzogs so,, ,,rgya gar gyi
mkhan po pradzny'a ka ra warma dang, zhu chen gyi lo ts'a ba dge
slong rin chen bzang pos bsgyur cing zhus te gtan la phab pa'o,, ,,

#, ,rgya gar skad du, s'u tra sa mutstsha ya sanytsa ya aartha:,
bod skad du, mdo kun las btus pa'i don bsdus pa, sangs rgyas dang
byang chub sems dpa' thams cad la phyag 'tshal lo, ,slob dpon n'a
g'a rdzu nas mdzad pa'i rin po che'i gtam brjod pa mdo

@339a *, ,kun las btus pa'i don ni, man ngag gi mdo rnam pa bdun
gyis sgrub pa'i thabs khyad par can rtogs par bya ste, bsgom
zhing nyams su blang ba ni, 'di lta ste, rten dal 'byor gyi mdo
dang, gzhi dad pa'i mdo dang, rtsa ba byang chub kyi sems kyi mdo

dang; rkyen bar chad sel ba'i mdo dang, sgrub pa nan tan snying
por bya ba'i mdo dang, blo theg pa gcig tu sbyang ba'i mdo dang,
lam che ba yon tan gyis bgrod pa'i mdo'o, ,de ci'i phyir zhe na,
srid pa mas chags pa thams cad ni rlung gi dkyil 'khor la brten
nas mas chags

pa bzhin du dkar po'i chos thams cad ni rten dal 'byor phun sum
tshogs pa la brten nas 'byung bar 'gyur ro, ,dper na rtsi shing
dang, me tog dang shing gel ba dang, sman la sogs pa thams cad ni
sa gzhi la brten nas skye bar 'gyur ba de bzhin du, yon tan gyi
chos thams cad bsrung

zhing 'phel bar byed pa'i gzhi dad pa la brten nas rgyas par
'gyur ro, ,dper na rtsa ba'am, sa bon ma nor ba las sdong bu
dang, yal ga dang lo ma dang, me tog dang, 'bras bu thams cad rim
gyis rgyas shing smin par 'gyur ba de bzhin du thams cad mkhyen
pa nyid du sems bskyed

pa'i rtsa ba las thams cad mkhyen pa'i 'bras bu 'byung bar 'gyur
gyi, nyan thos pa dang, rang sangs rgyas pa dang, 'jig rten pa
rnams kyi sems bskyed pa las ni rnam pa thams cad mkhyen par
'gyur ba ma yin no, ,de lta bas na pha rol tu phyin pa bcu dang,
thun mong ma

yin pa'i byang chub kyi phyogs kyi chos sum cu rtsa bdun dang,
tshad med pa bzhi dang, dge sbyong gi 'bras bu bzhi dang, rtsa ba
dang, bdag dang, bde ba dang, rtag pa'i pha rol tu phyin pa thob
par 'dod pas thams cad mkhyen pa nyid sems bskyed pa'i rtsa ba
brtan por gzung bar bya'o, ,

dper na nas dang, gro dang s'a lu la sogs pa'i sa bon legs par
btab cing rtsa ba legs par btsugs kyang, sad dang ser ba dang
btsa' la sogs pas, bar ma skabs su bar chad byas nas, 'bru'i
tshogs smin par mi 'gyur zhing, kham gyi zas kyis 'tsho bar byed
pa'i

@339b lus can rnams la yang phan 'dogs par mi byed do, ,de bzhin
du dal 'byor thob cing dad pa la gnas pas byang chub sems kyi sa
bon ma nor bar btab ste rtsa ba ma nor bar btsugs kyang, bar ma
skabs su sems can blos spong ba dang, byang chub sems dpa' la rma
'byin pa dang, bdud kyi

las sna tshogs pa dang, dam pa'i chos spong ba dang, mi dge ba bcu
dang, sngo ba med pa la sogs pa tshe 'di dang, ma 'ongs pa'i lus
la gnod pa rnams kyis bar du gcad na, bdag nyid kyang ci rigs par
rten mchog las nyams nas mi khom pa'i gnas ltung ba dang, theg pa
mchog

las nyams nas nyi tshe ba'i theg par ltung ba dang, brtson 'grus
mchog las nyams nas rnam pa thams cad mkhyen pa nyid las ring du
'gyur ba'o, ,de'i phyir brgyud nas gzhan gyi don las kyang nyams
par 'gyur te, rang dang gzhan gyi don thams cad chud zos par
'gyur ro, ,dper na

yid bzhin gyi nor bu rin po che btsa' rdzis legs par ma bskyangs
na bag med pas brlag par 'gyur ba'i nyen mchis so, ,de bzhin du
thob pa chud mi gsan pa dang, dad pa brtan po dang, rtsa ba mi
'gyur ba dang, gnod pa'i bar chad bsal ba la sgrub pa nan tan
snying por ma byas na,

byang chub kyi sems kyi nor bu rin po che gtan rlag pa'i nyen
mchis so, ,dper na lam kha brag phyin pa gang du 'gro ba'i phyogs
la yid 'khrugs shing nem nur can du 'gyur ro, ,de bzhin du sems
lta ba sna tshogs kyis gzengs par gyur na chos thams cad kyi de
kho na nyid rtogs par mi 'gyur

bas blo gros theg pa sna tshogs su 'gro ba'i nyen mchis so,
,phyi'i lo tog phun sum tshogs par 'dod pas, do gcig so nam la nan
tan byed pa de bzhin du sangs rgyas kyi che ba'i yon tan thams
cad thob par 'dod pas kyang de thob par byed pa'i rgyu lam ma
bgrod na las dang po ba'i sa

las mi 'phags par mchi'o, ,de'i phyir na shing rta chen pos bsdus
pa'i mdo ni mi mang zhing mi nyung bar de kho na'o, ,go rims
kyang 'di ltar shes te, dang po gsum ni rgyu bya ba byed pa'i
rigs pa yin la bar ma gsum ni rkyen ltos pa'i rigs pa yin zhing
tha ma ni 'bras bu chos nyid

@340a *, ,kyi rigs pa yin te, dpe bdun ni 'thad pa sgrub pa'i
rigs pa yin pa'i phyir ro, ,de la, sangs rgyas 'byung ba rnyed
par dka', ,zhes bya ba la sogs pas rkyen gzhan gyi 'byor pa lnga
mtshon la, mir gyur pa rnyed par dka' zhes bya ba la sogs pas rgyu

bdag nyid kyi 'byor ba lnga mtshon no, ,dal 'byor rnyed par dka'
zhes bya bas rgyu rkyen tshogs pa'i dal 'byor bcu mtshon pa yin no,
,de bzhin gshegs pa'i bstan pa la dad pa rnyed par dka' zhes pas
gzhi dad pa bstan, byang chub kyi sems rnyed par dka' zhes bya ba
la sogs

pas yul sangs rgyas la dmigs pa'i sems bskyed pa bstan, sems can
thams cad la snying rje chen po skye bar dka' zhes bya ba la sogs
pas sems can la dmigs pa'i sems bskyed pa bstan, byang chub sems
dpa' la rma 'byin pa zhes bya ba nas bar du gcod pa'i

chos spong ba rnyed par dka' zhes bya ba'i bar gyis rkyen bar
chad bsal ba'i mdo bstan, khyim par gyur kyang chos rnams la nan
tan gyis gces par bsgrub pa rnyed par dka' zhes bya ba la sogs
pas ni sgrub pa nan tan snying por byed pa'i mdo bstan, mya ngan
las 'das pa la mos

pa'i sems can rnyed par dka' zhes pa nas theg pa gcig la mos pa'i
sems can rnyed dka' zhes bya ba'i bar gyis blo theg pa gcig la
sbyang ba'i mdo bstan, sangs rgyas dang byang chub sems dpa'i che
ba nyid rgya chen po la 'jug pa'i sems can ni rnyed par dka'o
zhes bya ba

la sogs pa'i lam che ba'i yon tan gyis bgrod pa'i mdo bstan, de
ltar rigs pa bzhis mdor bstan, lung gi mdo bdun gyis rgyas par
bshad pa'i don de blo la go bar byas nas nyams su blangs pas na
sems bskyed pa'i rigs bzhi skye ste, dang po g-yo smon gyi tshul
dang, 'jug

cing bstan pa dang gnas pa dang mthar phyin pa'i rim pa'o, ,de
yang dang po sa bon dang zla grangs dang, yon tan mthong thos
dang, byin rlabs kyi srung ma rnams kyis rtsva me bzhin du skye
bo de'i gzhi'i steng du snying rje dang ldan pa la goms pas zla
ba yar ngo bzhin du 'phel ba'i tshe dbang dang

@340b yo byad la sogs pa 'jug cing bstan pa'i yan lag tu 'gyur
ro, ,de nas gnas pa gsum gyi mthu rdzogs par byed pa kha cig
'phags pa rtogs pa chen po yongs su rgyas pa'i mdo las 'gyod
tshangs kyis sdig pa sbyang ste, mchod bstod dang, skyabs su gsol
ba dang, dbang

gzugs pa dang, dngos po bshags pa dang, dam bca' zhing sdom pa
gzung ba dang, khrus bya ba dang, tshangs pa thob pa dang, rjes su
spro ba dang, gzengs bstod pa'i tshul gyis gdams pa dang, dmigs pa
med cing theg pa gcig tu blo sbyang pa dang, dag pa'i mtshan ma

mthong ba dang, ming gdags pa dang, lam rgyud la bskyed pa dang,
'bras bu thob pa'i bar du byed do, ,kha cig ni de bzhin gshegs
pa'i yi ge brgya pa la sogs pa zlos shing sgra'i mtha' las grol
ba'i ting nge 'dzin gyi bar du sbyor zhing khrims nyi shu rtsa
lnga bsrungs pas 'bras

bu 'thob par byed do, ,gang zhig sems dpa' gsum gyi mthu rdzogs
pas na nyi ma grol ba ltar du mthar phyin pa'i sems su gyur pa'i
tshe blo snying rje'i dbang du gyur pas sgyu ma'i dpe bdun po ltar
dngos po thams cad la ma chags shing rlom pa med par gzhan gyi
don la nyin mtshan du 'bad pa

dang; thun mong gi yon tan byang chub kyi chos sum cu rtsa bdun
dang, thun mong ma yin pa'i stobs bcu dang, mi 'jigs pa bzhi dang
ma 'dres pa la sogs pa 'grub par byed do, ,slob dpon d'i pam ka
ra shr'i dzny'a na la bod kyi dge slong tshul khrims rgyal bas
gser srang bcu bzhi'i sbrang bu me tog du

phul nas bod du byon pa'i zhu ba phul ba las sgom sbyong ba rnams
mthar phyin par bya ba'i don du bla ma zla ba bcu drug tu lam du
ma chud do, ,de nas bod du byon khar slob ma sems sbyong ba rnams
kyis zhal chems gzhag par zhus pas mdo'i don man ngag tu byas pa
'di zhal chems su gnang ngo,,

de'i dus su rgya brtson seng ges bsgyur bar zhus pas gnang ste
gtan la phab po, , *, ,rim gyis 'jug pa'i sgom don bzhugs,, #,
,'jam dpal gzhon nur gyur pa la phyag 'tshal lo, ,gang dag sgrib
pa mtha' dag spang bar 'dod pa dang, thams cad mkhyen pa

@341a *, ,nyid myur du thob par 'dod pa des zhi gnas dang, lhag
mthong bsgom pa dang byang chub tu sems bskyed par 'bad par
bya'o, ,de yang dmus long dang 'dra ba dag gis bstan par mi nus
mod kyi, 'on kyang lung dang bstan bcos gzhan dag la yang brten
nas

brjod par bgyi'o, ,zhi gnas dang lhag mthong gnyis la tshul bzhin
du bsgoms na rnam par mi rtog pa'i ye shes 'byung ste de byung
bas sgrib pa mtha' dag spangs nas thams cad mkhyen pa nyid thob
pa ni zhi gnas dang lhag mthong gnyis la yun ring du nan tan byas
pa las 'gyur te, de

bas na zhi gnas dang lhag mthong gnyis la 'bad par bya'o, ,rgyu
ma bsgrubs na 'bras bu mi 'byung ste sa bon dang myu gu bzhin no,
,rgyu nor pa las kyang mi 'byung ste rva las 'o ma bzho ba bzhin
no, ,rgyu mtha' dag ma spyad pa las kyang 'bras bu thams cad
mkhyen pa mi 'byung ste sa bon la sogs pa

gang yang rung ba zhig med na 'bras bu mi 'byung ba bzhin no,
,'phags pa chos thams cad yang dag par bsdus pa las kyang, gang
dag nga yi rjes su slob 'dod des, ,zhi gnas lhag mthong dag la
gnas par bya'o, ,zhes gsungs so, ,de bas na rnal 'byor pa gang
zhig zhi gnas dang,

lhag mthong dang byang chub tu sems bskyed par bya'o, ,dper na
rin po che beed'urya'i khang pa na 'dug pas ni phyi nang kun gsal
bar mthong ngo, ,de bzhin du rnam par mi rtog pa 'di la gnas na
chos thams cad kyi dngos po'i mtha' rtogs te, sgrib pa mtha' dag
byang nas thams cad mkhyen

pa thob pa ni rgyu la rag las par nges so, ,de bas na rnam par mi
rtog pa la bsgom par bya'o, ,dper na ri bo mthon po'i khar phyin
na phal cher gsal bar mthong ngo, ,de bzhin du rnam par mi rtog
pa 'di la gnas na shes bya thams cad la chags pa med pa dang
thogs pa med par 'gyur ro, ,

de bas na zhi gnas dang lhag mthong la bsgom par bya'o, ,slob
dpon klu sgrub kyi zhal snga nas kyang, gang blo yod dang med pa
las, ,rnam par 'das shing mi gnas pa, ,de dag zab mo dmigs med
pa'i, ,rkyen gyi don la rnam par bsgom, ,zhes bstan to, ,'phags
pa ting

@341b nge 'dzin gyi rgyal po las kyang, gang de chos la bdag med
so sor rtog ,so sor der brtags gal te bsgom pa ni, ,de nyid mya
ngan 'das thob 'bras bu'i rgyu, ,rgyu gzhan gang yin de ni zhir
mi 'gyur, ,zhes gsungs so, ,bcom ldan 'das kyis kyang bka' stsal
pa, skye ba po

yis lhag mthong dang, ,zhi gnas goms par byas nas ni, ,gnas ngan
len gyi 'ching ba dang, ,mtshan ma'i 'ching las rnam grol 'gyur,
,zhe'o, ,'phags pa dgongs pa nges par 'grel pa las kyang, bsam
gtan gyis ni nyon mongs pa rnams 'jil lo, ,shes rab kyis ni bag

la nyal rab tu spong ngo zhes gsungs so, ,de bas na sgrib pa
mtha' dag spong bar 'dod pas zhi gnas dang lhag mthong bsgom par
bya'o, ,zhi gnas kyi stobs kyis ni mar me rlung med pa na gsal ba
bzhin du dmigs pa la sems mi g-yo bar 'gyur ro, ,lhag mthong gis
ni mun par nyi ma

shar bzhin du chos kyi de kho na nyid ji lta ba bzhin du rab tu
rtogs pas yang dag pa'i snang ba 'byung ste sgrib pa mtha' dag
spong bar 'gyur ro, ,zhi gnas tsam 'ba' zhig goms par byas pas ni
rnal 'byor pa rnams kyi sgrib pa mi spong gi, re zhig nyon mongs
pa rnam par gnon pa tsam du

zad de, shes rab kyi snang ba byung ba med par bag la nyal legs
par choms mi srid pa'i phyir, bag la nyal legs par choms par mi
'gyur ro, ,de bas na 'phags pa dgongs pa nges par 'grel pa de
nyid las, bsam gtan gyis ni nyon mongs pa rnams rnam par gnon
to,,

shes rab kyis ni bag la nyal legs par 'joms par byed do zhes bka'
stsal to, ,'phags pa ting nge 'dzin gyi rgyal po las kyang, ting
nge 'dzin de sgom par byed mod kyi, ,de ni bdag tu 'du shes 'jigs
mi byed, ,de ni nyon mongs zhi zhing rab 'khrugs te, ,lhag spyod

'di ni ting 'dzin bsgom pa bzhin, ,gal te chos la bdag med so
sor rtogs, ,so sor de brtags gal te bsgom pa ni, ,de nyid mya
ngan 'das thob 'bras bu'i rgyu, ,rgyu gzhan gang yin gyis ni zhir
mi 'gyur, ,zhes gsungs so, ,byang chub sems dpa'i sde snod las
kyang,

@342a *, ,gang dag byang chub sems dpa'i sde snod kyi chos kyi
rnam grangs 'di ma thos, 'phags pa'i chos 'dul ba ma thos par
ting nge 'dzin tsam gyis chog par 'dzin pa ni nga rgyal gyi dbang
gis 'khor bar lhung zhing skye ba dang, rga ba dang, na ba dang,
'chi ba dang,

mya ngan dang, smre sngags 'don pa dang, sdug bsngal ba dang, yid
mi bde ba dang, 'khrugs pa las yongs su mi grol, 'gro ba drug gi
'khor ba las yongs su mi grol, sdug bsngal gyi phung po las kyang
yongs su mi grol te de la dgongs nas de bzhin gshegs pas

'di skad ces, gzhan las rjes su mthun pas thos pa ni rga shi las
grol bar 'gyur ro zhes bka' stsal pa de lta na sgrib pa mtha' dag
spangs nas yongs su dag pa'i ye shes thob par 'dod pas zhi gnas
la gnas shing shes rab bsgom pas bya'o, ,de skad du 'phags pa
dkon

mchog brtsegs pa las kyang bka' stsal te, tshul khrims la ni gnas
nas ting nge 'dzin thob ste, ,ting nge 'dzin thob nas kyang shes
rab sgom par byed, ,shes rab kyis ni ye shes rnam par dag pa
thob, ,ye shes rnam par dag pas tshul khrims phun sum tshogs, ,zhes
bka' stsal

to; ,'phags pa theg pa chen po la dad pa bsgom pa'i mdo las kyang
rigs kyi bu shes rab la nye bar mi gnas na, byang chub sems dpa'
rnams kyi theg pa chen po la dad pa dang, [?] theg pa chen po la ji
ltar yang 'byung bar mi smra'o, ,rigs kyi bu rnam grangs 'di ltar
byang chub sems dpa' rnams kyi

theg pa chen po la dad pa theg pa chen po las 'byung ba ci yang
rung de thams cad ni rnam par ma g-yengs pa'i sems kyis don dang
chos la yang dag par bsams pa las byung bar rig par bya'o zhes
bka' stsal te, zhi gnas dang bral ba'i lhag mthong 'ba' zhig gis
ni

rnal 'byor pa'i sems yul rnams la rnam par g-yeng bar 'gyur gyi
rlung gi nang na 'dug pa'i mar me bzhin du brtan par mi 'gyur ro,
,de bas na ye shes kyi snang ba shin tu gsal bar mi 'byung ste,
de lta bas na gnyi ga 'dra bar brten par bya'o, ,de'i phyir
'phags pa yongs su

@342b mya ngan las 'das pa chen po'i mdo las kyang, nyan thos
rnams kyis ni, de bzhin gshegs pa'i rigs ma mthong ste, ting nge
'dzin gyi shas che ba'i phyir dang, shes rab chung ba'i phyir ro,
,byang chub sems dpa' rnams kyis ni mthong mod kyi ma gsal te,
shes rab kyi shas che

ba'i phyir dang, ting nge 'dzin chung ba'i phyir ro, ,de bzhin
gshegs pas ni thams cad gzigs te, zhi gnas dang lhag mthong
mtshungs par ldan pa'i phyir zhes bka' stsal te, zhi gnas kyi
stobs kyis ni mar me rlung med par bzhag pa bzhin du rnam par
rtog pa'i rlung rnams

kyis sems g-yos par mi 'gyur ro, ,lhag mthong gis ni lta ba ngan
pa'i dra ba mtha' dag spangs pas gzhan dag gis mi phyed de, zla
ba sgron ma'i mdo las ji skad du, zhi gnas stobs kyis g-yo ba med
par 'gyur, ,lhag mthong stobs kyis ri dang 'dra bar

'gyur; ,zhes gsungs so, ,de bas na rnal 'byor pas nyon mongs pa'i
rigs thams cad shes shing zil gyis gnon par 'dod pas zhi gnas
dang lhag mthong gnyis la brtson par bya ste, de skad bden pa
gnyis bstan pa'i mdo las gsungs te, 'jam dpal ji ltar nyon

mongs pa rnams zil gyis gnon par 'gyur, ji ltar nyon mongs pa
rnams yongs su shes pa yin, 'jam dpal gyis smras pa, lha'i bu
gang gi tshe nyon mongs pa rnams snang ba med pa'i ye shes kyi don
dam par shin tu stong pa dang, shin tu mtshan ma med pa dang, shin
tu dngos po med pa

dang; shin tu rang bzhin med par shes pa de'i tshe, lha'i bu nyon
mongs pa rnams rab tu shes pa yin no, ,lha'i bu 'di lta ste, dper
na gang sbrul gdug pa'i rigs 'don pa des, sbrul gdug pa de'i dug
zhi bar 'gyur ro, ,lha'i bu de bzhin du nyon mongs pa rnams kyi
rigs rab tu,

shes pa de'i nyon mongs pa rnams rab tu zhi bar 'gyur ro, ,lha'i
bus smras pa, 'jam dpal nyon mongs par gyur pa rnams kyi rigs
gang, 'jam dpal gyis smras pa, lha'i bu don dam par shin tu ma
skyes pa dang, ma byung ba dang, dngos po med pa dang, mtshan nyid
med

@343a *, ,pa'i chos thams cad la kun du rtog pa gang yin pa de ni
nyon mongs pa rnams kyi rigs yin no zhes rgya cher 'byung ngo,
,de bas na shes bya'i yul thams cad lam rmongs pa, chos thams cad
kyi dngos po nyid kyi mtha' rtogs pas sgrib pa mtha' dag zil

gyis gnon par byed pa dang, spong ba ni zhi gnas dang lhag mthong
gnyis la brten pas yin gyi, gzhan gyis ni ma yin par nges so, ,de
bas na gnyi ga la rnal 'byor du 'bad par bya'o, ,de la byang chub
tu sems bskyed par bya'o, ,byang chub kyi sems de yang rnam pa
gnyis

te; kun rdzob dang don dam pa'o, ,de la kun rdzob ni snying rjes
sems can mtha' dag mngon par gdon par dam bcas nas, 'gro la phan
pa'i phyir sangs rgyas su gyur cig snyam du bla na med pa yang
dag par rdzogs pa'i byang chub 'dod pa'i rnam pa'i sems dang po
skye ba'o, ,de yang

byang chub sems dpa'i tshul khrims kyi le'u las bstan pa'i cho ga
bzhin du, byang chub sems dpa'i sdom pa la gnas pa, mkhas pa pha
rol po las mnod par bya'o, ,mthun pa med na sangs rgyas dang
byang chub sems dpa' rnams mngon du byas la, 'phags pa 'jam dpal

rgyal po nam mkha' zhes bya bar gyur pa na, byang chub tu sems
bskyed par bya'o, ,de nas don dam pa'i byang chub kyi sems bskyed
pa'i phyir 'bad par bya'o, ,don dam pa'i byang chub kyi sems ni
'jig rten las 'das pa spros pa'i mtha' dang bral ba shin tu gsal
ba, don dam pa'i spyod

yul ba, dri ma med pa, mi g-yo ba, rlung med pa'i mar me'i rgyun
ltar mi g-yo ba'o, ,rnam par snang mdzad mngon par rdzogs par
byang chub pa'i tantra las kyang, byang chub nam mkha'i mtshan
nyid de, ,rtog pa thams cad spang ba yin, ,zhes gsungs so, ,yang
gsungs pa, gsang ba'i

bdag po shin tu phra ba'i chos kyang yod pa ma yin zhing dmigs su
med do, ,des na bla na med pa yang dag par rdzogs pa'i byang chub
ces bya'o zhes gsungs so, ,de skad du zla ba sgron ma'i ting nge
'dzin las kyang bcom ldan 'das kyis byang chub kyi rang gi ngo bo
bstan pa, shin tu phra

@343b ba'i chos kyang yod ma yin, ,shin tu phra zhes bya ba'ang
yod ma yin, ,zhes gsungs so, ,don dam pa'i byang chub ni chos kyi
sku yin no, ,de 'grub pa ni rtag tu gus par yun ring du zhi gnas
dang lhag mthong gi rnal 'byor la goms par byas pa las 'gyur te,
'phags pa

dgongs pa nges par 'grel pa las ji skad du, byams pa yang nyan
thos rnams kyi'am byang chub sems dpa' rnams kyi'am, de bzhin
gshegs pa rnams kyi dge ba'i chos dang 'jig rten pa'i bde ba
dang, 'jig rten las 'das pa thams cad kyang zhi gnas dang lhag
mthong

gi 'bras bu yin par rig par bya'o zhes gsungs pa lta bu'o, ,de
nyid kyi ting nge 'dzin thams cad bsdus pa'i phyir rnal 'byor pa
thams cad kyis dus thams cad du nges par zhi gnas dang lhag
mthong bsten par bya ste, 'phags pa dgongs pa nges par 'grel pa
de nyid las,

bcom ldan 'das kyis ji skad du, ngas nyan thos rnams dang, byang
chub sems dpa' rnams dang, de bzhin gshegs pa rnams kyi ting nge
'dzin rnam pa du ma bstan pa gang yin pa de dag thams cad zhi
gnas dang, lhag mthong gis bsdus par rig par bya'o zhes gsungs
so, ,

byang chub tu sems bskyed pa bsod nams che bar 'phags pa dpas
byin gyis zhus pa las, byang chub sems kyi bsod nams gang, ,de la
gal te gzugs mchis na, ,nam mkha'i khams ni kun gang ste, ,de ni
de bas lhag par 'gyur, ,zhes gsungs so, ,sdong po

bkod pa las kyang bsngags te, rigs kyi bu byang chub kyi sems ni
sangs rgyas kyi chos thams cad kyi sa bon lta bu'o zhes gsungs
so, ,byang chub kyi sems de sgrub pa mi ldan yang 'khor ba'i nang
na 'bras bu che bar byams pa'i rnam par thar pa las bka' stsal
te, rigs

kyi bu 'di lta ste, dper na rdo rje rin po che chag kyang gser
gyi rgyan khyad par du 'phags pa thams cad zil gyis gnon to, ,rdo
rje rin po che'i ming yang mi 'dor zhing dbul ba thams cad bzlog
go, ,rigs kyi bu de bzhin du thams cad mkhyen pa nyid du sems
bskyed pa nyid rdo rje rin po che

@344a *, ,sgrub pa dang mi ldan yang, nyan thos dang rang sangs
rgyas kyi rgyan thams cad zil gyis gnon to, ,byang chub sems
dpa'i ming yang mi 'dor zhing 'khor ba'i dbul ba yang zlog par
byed do zhes 'byung ngo, ,'phags pa rgyal po la gdams pa'i mdo
las kyang,

rgyal po chen po khyod bya ba mang ba byed pa mang ste, thams cad
kyi thams cad rnam pa thams cad kyi thams cad du sbyin pa'i pha
rol tu phyin pa la bslab pa nas shes rab kyi pha rol tu phyin
pa'i bar la slob mi bzod na, rgyal po chen po rdzogs pa'i byang
chub la 'dun pa dang, smon pa

dang; dad pa dang, don du gnyer ba dus thams cad du, 'gro yang
rung, 'greng yang rung, 'dug kyang rung, nyal yang rung, sad
kyang rung, za yang rung, 'thung yang rung, rtag tu rgyun mi
'chad par dran par gyis shig ,yid la gyis shig ,sgoms shig ,sangs
rgyas dang, byang

chub sems dpa' dang, nyan thos dang, so so'i skye bo thams cad
dang, bdag gis 'das pa dang, ma 'ongs pa dang, da ltar byung ba'i
dge ba'i rtsa ba ci byas pa thams cad bsdus pa la rjes su yid
rang ba gyis shig ces 'byung ngo, ,de bas na thams cad mkhyen pa
de thob par

'dod pa des byang chub tu sems bskyed par bya'o, ,de la thog mar
re zhig rnal 'byor pa gang zhig gis zhi gnas dang lhag mthong
'grub par 'gyur ba'i rgyu zhi gnas dang lhag mthong gi tshogs la
je brten par bya'o, ,de la zhi gnas kyi tshogs gang zhe na, mthun
pa'i yul la gnas

pa dang, 'dod pa chung ba dang, chog shes pa dang, bya ba mang po
yongs su spangs pa dang, tshul khrims rnam par dag pa dang 'dod pa
la sogs pa'i rnam par rtog pa yongs su spangs pa'o, ,de la yon
tan lnga dang ldan pa ni mthun pa'i yul yin par shes par bya ste
gos dang zas la sogs

pa chags med par rnyed pa'i phyir rnyed sla ba dang, skye bo mi
srun pa dang, dgra la sogs pa mi gnas pa'i phyir gnas bzang ba
dang, nad med pa'i sa yin pas sa bzang ba dang, grogs tshul khrims
dang ldan pa mtshungs pa yin pas grogs bzang ba dang nyin mo skye
bo mang po dag

@344b gis ma gang pa'i phyir dang, mtshan mo sgra chung ba'i phyir
legs par ldan pa'o, ,'dod pa chung ba gang zhe na chos gos la
sogs pa bzang po'am mang po la lhag par chags pa med pa'o, ,chog
shes pa gang zhe na chos gos la sogs pa ngan ngon tsam rnyed pas
rtag tu chos shes pa gang yin

pa'o; ,bya ba mang po yongs su spangs pa gang zhe na nyo tshor la
sogs pa bya ba ngan pa yongs su spangs pa dang, khyim pa dang,
rab tu byung ba dag dang, ha cang smos 'drin byed pa yongs su
spangs pa dang, sman byed pa dang, skar ma brtsi ba la sogs pa
yongs su spangs pa gang yin pa'o, ,tshul khrims

rnam par dag pa gang yin zhe na, sdom pa gnyis la yang rang bzhin
dang bcas pa'i kha na ma tho ba dang bcas pa'i bslab gzhi mi
'bral ba dang bag med par ral na yang skyen pa skyen par 'gyod
pas chos bzhin byed pa dang, nyan thos kyi sdom pa la pham pa
bcos su mi rung bar

gsungs pa gang yin pa de la yang 'gyod pa dang ldan pa dang,
phyis mi bya ba'i sems dang ldan pa yin, sems gang gis las byed
pa'i sems de la yang ngo bo nyid med par so sor brtag pa'i phyir
ram, chos thams cad ngo bo nyid med par bsgom pa goms par byas na
de nyid

tshul khrims rnam par dag pa kho na yin par brjod par bya'o, ,de
ni 'phags pa ma skyes dgra'i 'gyod pa bsal ba las khong du chud
par bya'o, ,de bas na des 'gyod pa med par byas la bsgom pa la
brtson bar bya'o, ,'dod pa rnams la yang tshe 'di dang tshe phyi ma
la nyes

dmigs rnam pa mang por 'gyur bar yid la byas la de dag la rnam
par rtog pa spang bar bya'o, ,rnam pa gcig tu na 'khor ba pa'i
dngos po sdug pa'am mi sdug pa yang rung ste, de dag thams cad ni
rnam par 'jig pa'i chos can mi rtag pa ste gdon mi za bar de dag
thams cad dang, bdag

ring po mi thogs par bral bar 'gyur na, bdag de la ci zhig lhag
par chags pa la sogs pas 'gyur snyam du bsgoms pas rnam par rtog
pa thams cad spangs pa'o, ,lhag mthong gi tshogs gang zhe na,
skyes bu dam pa la brten pa dang, mang du thos pa yongs su btsal
ba

@345a *, ,dang tshul bzhin sems pa'o, ,de la skyes bu dam pa la
brten pa gang zhe na, mang du thos pa dang, tshig gsal ba dang,
snying rje dang ldan pa dang, skyo ba bzod pa'o, ,de la mang du
thos pa yongs su btsal ba gang zhe na, gang sangs rgyas bcom ldan
'das kyi gsung

rab yan lag bcu gnyis po'i nges pa'i don dang drang pa'i don la
gus par bya la shin tu mnyan pa ste, 'di ltar 'phags pa dgongs pa
nges par 'grel pa las, 'phags pa'i gtam 'dod pa bzhin ma thos pa
ni lhag mthong gi gegs yin no zhes bka' stsal to, ,de gnyis las

lhag mthong gi thos pa dang bsams pa las byung ba'i lta ba rnam
par dag pa'i rgyu las byung ba yin no zhes gsungs so, ,'phags pa
sred med kyi bus zhus pa las kyang, thos pa dang ldan pa ni shes
rab 'byung bar 'gyur ro, ,shes rab dang ldan pa ni nyon mongs pa
rab tu zhi bar

'gyur ro zhes bka' stsal to, ,tshul bzhin sems pa gang zhe na,
gang nges pa'i don dang drang ba'i don gyi mdo la sogs pa legs
par gtan la 'bebs pa ste, de ltar byang chub sems dpa' the tshom
med pa na bsgom pa la gcig tu nges par 'gyur ro, ,de lta ma yin
na the tshom

gyi 'phyang mo nyug pa'i thag thag pa la 'jug pa ni, lam kha brag
gi mdor phyin pa'i mi ltar gang du yang gcig tu nges par mi 'gyur
ro, ,rnal 'byor pas ni dus thams cad du nya dang sha la sogs pa
spangs shing mi mthun pa ma yin pa dang, zas tshod zin par bza'
bar bya'o, ,

de la rnal 'byor pas bsgom pa'i dus na thog mar bya ba ci 'dod pa
thams cad rdzogs par byas la, bshad [?] gci byas na dgra'i tsher ma
med par yid du 'ong ba'i sa phyogs su, bdag gis sems can thams
cad byang chub kyi snying po la dgod par bya'o snyam du bsam
zhing 'gro ba

mtha' dag mngon par gdon pa'i bsam pa can gyis snying rje chen po
mngon du byas la phyogs bcu na bzhugs pa'i sangs rgyas dang byang
chub sems dpa' thams cad la yan lag lngas phyag byas nas, sangs
rgyas dang byang chub sems dpa'i sku gzugs ri mo la sogs pa mdun
du

@345b gzhag gam gzhan du yang rung ste, de dag la ci nus kyis
mchod pa dang bstod pa byas la, rang gi sdig pa bshags nas 'gro
ba mtha' dag gi don bsod nams la rjes su yi rang bar byas la,
stan shin tu 'jam po bde ba la rje btsun rnam par snang mdzad kyi
skyil mo krung lta

bu'am; skyil mo krung phyed du yang rung, yang na spyod lam ji
ltar gnas kyang rung ste, mig ha cang yang mi zum, ha cang yang
mi dbye bar sna'i rtse mor gtad cing lus ha cang yang mi sgu, ha
cang yang mi dgye bar drang por bsrang la dran pa nang du bzhag
ste 'dug par bya'o, ,de nas phrag pa

mnyam par gzhag pa la mgo mi mtho mi dma' zhing phyogs gcig tu ma
yo bar bzhag ste sna nas lte bar drang por gzhag go , ,so dang
mchu yang tha mal par gzhag go , ,lce yang so'i drung du gzhag
go, ,dbugs phyi nang du rgyu ba yang sgra can dang rngam pa can
dang, dbugs rgod pa can du

mi gtong gi ci nas kyang mi tshor bar dal bu dal bus lhun gyis
grub pa'i tshul gyis dbugs nang du rngub pa dang, phyir 'byung ba
de ltar bya'o, ,de thog mar re zhig zhi gnas bsgrub par bya ste,
phyi rol gyi yul la rnam par g-yeng ba zhi nas nang du dmigs pas
rgyun du

rang gi ngang gis 'jug la, dga' ba dang, shin tu sbyangs pa dang
ldan pa'i sems nyid la gnas pa ni zhi gnas zhes bya'o, ,zhi gnas
de nyid la dmigs pa'i tshe, de kho na la rnam par spyod pa gang
yin pa de ni lhag mthong yin te 'phags pa dkon mchog sprin las ji
skad du, zhi

gnas ni sems rtse gcig pa nyid do, ,lhag mthong ni yang dag par
so sor rtog go zhes gsungs pa lta bu'o, ,de bas na bcom ldan 'das
kyis rnal 'byor pa rnams kyi dmigs pa'i dngos po bzhi bstan te,
rnam par mi rtog pa'i gzugs brnyan dang, rnam par rtog

pa dang bcas pa'i gzugs brnyan dang, dngos po'i mtha' dang, dgos
pa yongs su grub pa'o, ,de la zhi gnas kyi ni chos thams cad kyi
gzugs brnyan gang yin pa dang, sangs rgyas kyi sku gzugs la sogs
pa la mos pa ste, de ni rnam par mi rtog pa'i gzugs brnyan

@346a *, ,zhes bya'o, ,de la yang dag pa'i don rnam par rtog pa
med pas na, de rnam par mi rtog pa zhes bya'o, ,ji ltar thos pa
dang, ji ltar zin pa'i chos rnams kyi gzugs brnyan la mos te
dmigs pas na gzugs brnyan zhes bya'o, ,rnal 'byor ba de

kho na'i don rtogs par bya ba'i phyir gang gi tshe lhag mthong gis
gzugs brnyan de nyid la dpyod pa de'i tshe lhag mthong gi mtshan
nyid de kho na la rtogs pa'i rnam par rtog pa de kho na yod pas
na rnam par rtog pa dang bcas pa'i gzugs brnyan zhes bya'o, ,rnal
'byor pa gzugs brnyan

de nyid kyi ngo bo nyid la rtog pas chos thams cad kyi ngo bo
nyid ji lta ba bzhin du khong du chud de, bdag gi bzhin gyi gzugs
brnyan me long gi nang du byung ba la brtags na bdag gi bzhin la
mi sdug pa la sogs pa mngon pa bzhin no, ,gang gi tshe dngos po'i
mtshan nyid kyi de bzhin nyid

rtogs par gyur pa de'i tshe, dngos po'i mtha' khong du chud pas sa
dang po la dngos po'i mtha' la dmigs pa zhes bya'o, ,de ni sman
bcud kyis len pa za ba bzhin du, bsgom pa'i lam gyis sa lhag ma
rnams su rim gyis shin tu rab tu rnam par dag pas skad cig pas
gnas

gyur nas gang gi tshe sgrib pa ma lus pa spangs pa'i mtshan nyid
dgos pa yongs su rdzogs par gyur pa de'i tshe sangs rgyas kyi sa
la ye shes de nyid dgos pa yongs su grub pa la dmigs pa zhes
bya'o, ,de lta bu 'dis ci bstan pa yin zhe na, zhi gnas dang lhag
mthong goms par

byas pas dngos po'i mtha' rtogs par 'gyur te, des sgrib pa mtha'
dag spong ba'i mtshan nyid dgos pa yongs su grub pa 'thob bo, ,de
nyid sangs rgyas nyid yin te de bas na sangs rgyas nyid thob par
'dod pas zhi gnas dang lhag mthong bsgom par bya'o, ,gang de nyid
la mi

sgom pa de ni dngos po'i mtha' yang mi rtogs, dgos pa yongs su
grub pa yang mi 'gyur ro zhes bstan par 'gyur ro, ,de la rnal
'byor pas thog mar de bzhin gshegs pa'i sku gzugs ji ltar mthong
ba dang, ji ltar thos pa las sems bzhag nas zhi gnas bsgrub par

@346b bya ste, de bzhin gshegs pa'i sku gzugs de yang gser btsom
bzhin du ser la mtshan dang dpe byad bzang pos brgyan pa 'khor gyi
nang na bzhugs shing thabs rnam pa sna tshogs kyis sems can gyi
don mdzad pa rgyun du yid la byed pas, de'i yon tan la 'dod pa
bskyed cing, bying ba dang,

rgod pa la sogs pa zhi bar byas la, ji srid de mdun du bzhugs pa
bzhin du gsal bar mthong bar gyur pa de srid du bsam gtan bya'o,
,'phags pa ting nge 'dzin gyi rgyal po las, gser gyi kha dog lta
bu'i sku lus kyis, ,'jig rten mgon po kun du mdzes pa ste, ,dmigs

pa de la gang gis sems 'jog pa, ,byang chub sems dpa' sems mnyam
gzhag ces bya, ,zhes gsungs so, ,de nas lhag mthong bsgom par bya
ste, ji ltar de bzhin gshegs pa'i sku'i gzugs brnyan 'di gang nas
kyang ma gshegs gang du yang mi bzhud bzhugs pa bzhin du

yang ngo bo nyid kyis stong la, bdag dang bdag gi dang bral ba de
bzhin du, chos thams cad ngo bo nyid kyis stong zhing 'ong ba
dang 'gro ba dang bral ba gzugs brnyan lta bu ste, yod pa la sogs
pa'i ngo bo dang bral ba'o zhes dpyad nas rnam par rtog pa med
cing brjod pa med pa dang

gcig tu 'gyur ba'i yid kyis de kho na bsgom zhing ji srid 'dod
par 'dug par bya'o, ,ting nge 'dzin 'di ni da ltar gyi sangs
rgyas mngon du bzhugs pa zhes bya ba'i ting nge 'dzin las bstan
te, ting nge 'dzin 'di'i phan yon ni zhib tu mdo de nyid las rig
par bya'o, ,yang na 'di

ltar dpyad par bya ste, ci dmigs pa legs par 'dzin tam, 'on te
bying ngam, 'on te phyi'i yul la sems g-yengs sam snyam du dpyad
par bya'o, ,rmugs pa dang gnyid kyis non par gyur na, mchog tu
dga' ba'i dngos po sangs rgyas kyi sku gzugs ci 'dra ba yid

la bya'o; ,yang na mdzad pa bcu gnyis sam, rten cing 'brel par
'byung ba yid la byas la bying ba dang, rmugs pa bsal bar bya'o,
,sngon myong ba'i yul la sems rgod pa'am, rgod du dogs pa'am,
yang dag pa'i don la sems gtad du mi btub pa 'dra na 'du byed

@347a *, ,thams cad mi rtag pa dang, sdug bsngal ba la sogs pa
dang, nang gi mi gtsang ba sna tshogs dang, phyi'i dngos po rnams
la yang myur du 'bral ba dang, yid brtan du mi rung ba dang, gtan
du mi 'grogs pa'i mtshan nyid yid la byas la rgod pa zhi bar

bya'o; ,gang gi tshe bying ba dang rgod pa med par 'gyur te, dmigs
pa la sems rnal du 'jug pa de'i tshe, rtsol ba glod la btang
snyoms su bya'o, ,mdor na dran pa dang shes bzhin gyi thag pas
yid kyi glang po che dmigs pa'i sdong po la gdags par bya'o, ,de
nas

rnal 'byor pas zhi gnas la gnas nas shes rab kyis de kho na btsal
bar bya'i, zhi gnas 'ba' zhig gis ni chog par mi bya'o snyam du
bsam mo, ,de kho na ji lta bu zhe na, don dam par dngos po thams
cad rang bzhin med pa dang, gang zag dang phung po lnga dang,
chos

su btags pa mtha' dag stong pa kho na ste, de yang gang gis rtogs
na shes rab kyis rtogs par 'gyur gyi gzhan gyis ni ma yin te,
'phags pa dgongs pa nges par 'grel pa las, bcom ldan 'das byang
chub sems dpa' chos rnams kyi ngo bo nyid ma mchis

par gang gis 'dzin lags, spyan ras gzigs dbang phyug shes rab kyi
pha rol tu phyin pas 'dzin to zhes gsungs pa lta bu'o, ,de bas na
zhi gnas la gnas te shes rab bsgom par bya'o, ,de la rnal 'byor
pas 'di ltar rnam par dpyad par bya ste, gang zag ni phung po

dang khams dang skye mched las gud na mi dmigs so, ,gang zag ni
phung po la sogs pa'i ngo bo nyid kyang ma yin te, phung po la
sogs pa de dag ni mi rtag pa dang du ma'i ngo bo yin pa'i phyir
dang, gang zag ni rtag pa dang, gcig po'i ngo bo yin pas gzhan
dag gis

brtag pa'i phyir ro, ,de nyid dam gzhan nyid du mi rung ba'i gang
zag gi dngos po yod par mi rung ste, dngos po yod pa'i rnam pa
gzhan med pa'i phyir ro, ,de bas na 'jig rten gyi nga dang nga'i
zhes bya ba 'di ni 'khrul pa kho na'o zhes dpyad par bya'o, ,chos
la bdag med

@347b pa yang 'di ltar bsgom par bya ste, chos zhes pa ni mdor
bsdu na phung po lnga dang skye mched bcu gnyis dang khams bco
brgyad do, ,de la phung po dang skye mched dang khams gzugs can
gang yin pa de dag ni don dam par na sems kyi rnam pa las gud na
med de, de dag rdul phra

rab tu bshig la, rdul phra rab rnams kyang cha shas kyi ngo bo
nyid so sor brtags na ngo bo nyid nges par gzung du med pa'i
phyir ro, ,de skad du 'phags pa lang kar gshegs pa las kyang bka'
stsal te, rdzas ni rdul du rnam gzhig cing, ,gzugs la rnam par ma
rtog

cig; sems tsam rnam par gzhag pa ni, ,lta ba ngan pa mi rtogs so,
,zhes 'byung ngo, ,de bas na thog ma med pa'i dus nas gzugs la
yang dag pa ma yin pa la mngon par zhen pa'i dbang gis rmi lam na
dmigs pa'i gzugs la sogs pa snang ba bzhin du byis

pa rnams la sems nyid gzugs la sogs par phyi rol du chad pa bzhin
du snang gi don dam par na 'di la gzugs la sogs pa ni sems kyi
rnam pa las gud na med do zhes dpyad par bya'o, ,lang kar gshegs
pa las kyang, phyi rol gzugs ni yod ma

yin; ,rang gi sems nyid phyi rol snang, ,zhes gsungs so, ,yang
lang kar gshegs pa las kyang, sems tsam la ni brten nas su, ,phyi
rol don la mi brtag go, ,de bzhin nyid du dmigs nas ni, ,sems
tsam las ni bzla bar bya, ,sems tsam las ni

bzlas nas su, ,snang ba med la bzla bar bya, ,snang med gnas pa'i
rnal 'byor pa, ,de yis theg pa chen po mthong, ,zhes gsungs pa
lta bu ste, phyi'i yul don dam par med pa de bzhin du, sems kyang
'di ltar snang du mi rung ste, ji lta bu zhe na, yul

rnam par shes pa'i rang bzhin yin pas yul yang shes pa can du
'gyur ro, ,yang na ni rnam par shes pa nyid gzugs yin pas sems
kyang shes pa med par 'gyur ro, ,yang na ni yul rnam pa mang po
sna tshogs yod pa bzhin du sems kyang sna tshogs du mar 'gyur

@348a *, ,ro; ,yang na ni sems kyang gzugs can du 'gyur ro, ,yang
na ni gzugs kyang sems bzhin du bltar mi mthong bar 'gyur ro,
,rnam pa gcig tu na yul med kyi sems nyid yul du snang na ni
gzugs dang kha dog gi rnam pa ji lta bur bsams

pa dang, ji ltar 'dod pa bzhin du thams cad du yul de nyid du
'byung zhing snang ba'i rigs so, ,yang rnam pa gcig tu gzugs rdul
du gzhig ste, rdul phra rab kyang cha shas kyis bshig na med pa
bzhin du sems kyang med par 'gyur ro, ,de ltar sems nyid yul

du snang du mi rung ste, de lta bas na yul dang yul can dang rnam
par rtog pa mtha' dag rmi lam dang mtshungs so, ,thog ma med pa
nas gzugs su rtog pa'i bag chags smin pas gzugs la sogs pa'i rnam
par snang ngo zhe na de yang mi rung ste, yul gzod ma nas med pas
de'i

bag chags kyang yod par mi rung ngo, ,'phags pa sa bcu pa las,
khams gsum pa ni sems tsam mo, ,zhes 'byung ba dang, 'phags pa
lang kar gshegs pa las kyang, phyi rol don ni yod min te, ,rang
gi sems ni phyi rol snar, ,zhes 'byung ba yang

sems tsam du bshad pas, dngos po don dam par yod par 'dod pa dgag
pa dang, gdul bya la phan gdags pa'i phyir ro, ,de bas na gzugs
la sogs pa brdzun pa de bzhin du, sems kyang de las gud na med
pas brdzun pa nyid do, ,ji ltar na gzugs la

sogs pa sna tshogs kyi snang ba yin pas, gcig dang du ma'i ngo bo
nyid ma yin pa de bzhin du, sems kyang de las gud na med pa'i
phyir gcig dang du ma'i ngo bo nyid ma yin na, ,de lta bas na
sems ni rten cing 'brel par 'byung ba dang sgyu ma la sogs pa'i
ngo bo nyid kho na'o, ,

sems ji lta ba de bzhin du chos thams cad kyang rten cing 'brel
par 'byung ba dang, sgyu ma la sogs pa'i ngo bo nyid lta bu kho
na'o zhes dpyad par bya'o, ,des de ltar shes rab kyi pha rol tu
phyin pas chos thams cad kyi ngo bo nyid la so sor brtags na, don
dam par

@348b chos thams cad 'das pa'i chos kyang dmigs su med, ma 'ongs
pa'i chos kyang dmigs su med, da ltar byung ba yang dmigs su med
do, ,'phags pa dkon mchog sprin gyi mdo las kyang bka' stsal te,
de ltar skyon la mkhas pa des spros pa thams cad dang bral ba'i
phyir stong pa nyid

bsgom pa la rnal 'byor du byed do, ,des stong pa nyid bsgom pa
mang bas gnas gang dang gang du sems 'phro zhing sems mngon par
dga' ba'i gnas de dang de dag gi ngo bo nyid yongs su btsal na
stong par rtogs so, ,sems gang yin pa de yang brtags na stong par

rtogs so, ,sems gang gis rtog pa de yang ngo bo nyid kun du btsal
na stong par rtogs so, ,de de ltar rtogs pas mtshan ma med pa'i
rnal 'byor la 'jug ces 'byung ngo, ,de bas na yul dang yul can la
sogs pa'i dngos po rnams ni smig rgyu'i chu la sogs pa bzhin du
rang gi ngo bos stong pa yin no,,

de dag la yang de dang de dag la brten nas 'byung ba zhes rtog pa
gang yin pa de ni kun rdzob yin no, ,de nyid kyi phyir 'phags pa
lang kar gshegs pa las, dngos po skye ba kun rdzob tu, ,dam pa'i
don du rang bzhin med, ,ces gsungs so, ,'phags pa rgya cher rol
pa las kyang, sh'akya'i sras pos rten cing

'brel 'byung chos, ,rang bzhin ngo bo nyid med mthong nas ni,
,nam mkha' lta bu'i sems dang rab ldan pa, ,g-yon can dpung bcas
mthong bas g-yo ba med, ,ces 'byung ba dang, dkon mchog ta la la
las kyang, rkyen las skyes pa'i rang gi dngos ma

skyes; ,chos kyi lus ni rgyal ba rnams kyi sku, ,mchog nyid rtag
tu gnas pa nam mkha' bzhin, ,bstan na chos rnams sbyor ba 'thob
par 'gyur, ,zhes 'byung ba dang, sangs rgyas thams cad kyi yul la
'jug pa ye shes snang ba'i rgyan las kyang, chos thams cad

kyi rang bzhin thob pa ni cung zad kyang spros par mi byed do,
,de ci'i phyir zhe na, rgyu dang rkyen gyis bskyed pa'i phyir ro,
,gang rgyu dang rkyen gyis bskyed pa de ni shin tu ma skyes pa'o
zhes 'byung ba dang, 'phags pa klu sgrub kyi zhal snga nas kyang,
rten cing 'brel par gang

@349a *, ,'byung ba, ,rang bzhin gyis ni de ma skyes, ,rang bzhin
gyis ni gang ma skyes, ,de la skyes zhes ji skad bya, ,shin tu
phra ba'i dngos la yang, ,gang gis skyes par rnam brtags pa,
,rnam par mi mkhas de yis ni, ,rkyen las byung ba'i don ma

mthong; ,zhes byung ba ni, don dam par rang bzhin med kyi kun
rdzob tu ni rten cing 'brel par 'byung ba sgyu ma tsam du zad do,
,'phags pa lang kar gshegs pa las kyang, dngos rnams skye ba kun
rdzob tu, ,dam pa'i don du rang bzhin med, ,rang bzhin med la
'khrul pa gang,,

de ni yang dag kun rdzob 'dod, ,ces 'byung ba ni don dam par rang
bzhin med par dgongs pa'o, ,de bas na dngos po rnams don dam par
bdag dang gzhan dang gnyi ga dang rgyu med pa las skye bar mi
rung ste, ji ltar bdag dang gzhan las mi skye ba ni, bdag rang
las mi skye

ba'o; ,ci ste dngos po rnams bdag las skye na bdag skyes zin pa
skye'am ma skyes pa skyes, skyes zin pa skye zhes bya bar ni,
bdag nyid grub pas skyed du mi rung ngo, rnam pa gcig tu na skyes
pa skye na ni, nam yang mi skye bar mi 'gyur te thug pa med par
'gyur ro, ,ma

skyes pa skye na ni ri bong gi rva dang mo gsham gyi bu dang nam
mkha'i me tog kyang skye bar 'gyur te de bas na bdag las mi
skye'o, ,gzhan las kyang skyer mi rung ste thams cad las thams
cad skye ba'i skyon du 'gyur ba'i phyir ro, ,bdag dang gzhan
gnyis las kyang mi skye ste, gong du

smos pa'i skyon gnyi ga 'du bar 'gyur ba'i phyir ro, ,rgyu med pa
las kyang mi skye ste ci la yang rag ma lus pas rtag tu 'byung ba
dang, dus thams cad du 'byung ba na rgyu la rag ma lus pas 'dus
byas ma yin pas rtag pa'i skyon du 'gyur ro, ,don du bsgrub pa'i
brtson pa

thams cad don med pa'i nyes par 'gyur ba'i phyir ro, ,de ltar na
dngos po thams cad skye ba mi 'thad pa de'i phyir skye ba mi srid
de, skye ba brjod pa ni tha snyad gdags pa tsam du zad de, don
dam par na sangs rgyas dang mya ngan las 'das pa yang med na
gzhan lta smos kyang ci dgos

@349b snyam du dpyad par bya'o, ,'phags pa shes rab kyi pha rol
tu phyin pa las rab 'byor sangs rgyas kyang rmi lam lta bu sgyu
ma lta bu'o, ,mya ngan las 'das pa yang rmi lam lta bu sgyu ma
lta bu'o, ,mya ngan las 'das pa'i chos las ches lhag pa zhig yod
na yang de yang rmi lam

lta bu sgyu ma lta bu'o zhes gsungs so, ,de bas na 'dus byas dang
'dus ma byas pa'i chos thams cad ni yang dag par med pa kho na
yin no snyam du bsgom par bya'o, ,de ltar chos su brtag pa mtha'
dag med pa kho na la zhugs pa de, yongs su brtag par bya ba gzhan
med pas

rtog pa dang dpyod pa dang bral ba brjod pa med pa dang gcig tu
'gyur ba'i yid la byed pa rang gi ngang gis 'jug pa mngon par 'du
byed pa med pas de kho na nyid la shin tu gsal bar bsgom zhing
'dug par bya'o, ,de ltar gnas nas sems kyi rgyud rnam par mi
g-yeng bar bya'o, ,

de ltar gyur na spros pa rnam par mi rtog pa nyid la zhugs pa yin
no, ,gzugs la sogs pa yang mi gnas pa yin no, ,shes rab kyis
brtags na dngos po mtha' dag gi ngo bo nyid ma dmigs pa'i phyir
shes rab mchog gi bsam gtan pa yang yin no, ,gang gi tshe

bar skabs su sems phyi rol du rnam par g-yeng ba mthong ba de'i
tshe, de'i ngo bo nyid la brtags nas rnam par g-yeng ba zhi bar
byas la yang de nyid du sems gzhag par bya'o, ,gang gi tshe de la
sems mngon par mi dga' bar mthong ba de'i tshe, ting nge 'dzin gyi
yon tan mthong

ba'i phyir de la dga' ba bsgom par bya'o, ,rnam par g-yeng ba la
nyes par mthong ba'i phyir mi dga' ba rab tu zhi bar bya'o, ,ci
ste rmugs pa dang gnyid kyis non pas rgyu ba mi gsal ba'i phyir
sems bying ba'am bying du dogs par mthong ba de'i tshe mchog tu
dga' ba'i

dngos po sangs rgyas kyi sku gzugs la sogs pa'am rten cing 'brel
par 'byung ba'am, mdzad pa bcu gnyis la sogs pa yid la byas la
bying ba zhi bar byas pa de kho na nyid de shin tu brtan par
gzung bar bya'o, ,ci ste gang gi tshe sngon myong ba'i yul la 'dod
pas

@350a *, ,bar skabs su sems rgod pa'am, rgod du dogs par mthong
ba de'i tshe mi rtag pa la sogs pa'i skyo ba'i dngos po la yid la
byas la rgod pa zhi bar bya'o, ,de nas yang de kho na nyid la
sems mngon par 'du bya ba med par 'bad par bya'o, ,gang gi tshe
sems yang

dag pa'i don la mi gnas na rgod pa dang bying ba yin pas zhi gnas
med pa yin par rig par bya'o, ,ci ste gang gi tshe bying ba dang
rgod pa las dben pa'i phyir mnyam par zhugs shing rang gi ngang
gis 'jug pas de kho na nyid la sems shin tu gsal ba byung bar
gyur pa de'i tshe rtsol

ba glod la btang snyoms su bya ste, de'i tshe zhi gnas dang lhag
mthong zung du med pa'i lam grub pa yin par rig par bya'o, ,yang
gang gi tshe lhag mthong bsgom pas shes rab shin tu che bar gyur
pa de'i tshe zhi gnas chung ba'i phyir mar me rlung la bzhag pa
bzhin du sems g-yo

bas de kho na shin tu gsal bar mi mthong bar 'gyur te, de'i phyir
de'i tshe zhi gnas bsgom par bya'o, ,zhi gnas kyi shas che na yang
gnyid kyis log pa bzhin du de kho na shin tu gsal bar mthong bar
mi 'gyur te, de lta bas na de'i tshe yang shes rab bsgom par
bya'o, ,

gang gi tshe glang gnyis zung du 'brel te, mnyam du 'jug pa bzhin
du, gnyis ka mnyam du zhugs par gyur pa de'i tshe, ji srid du lus
dang sems la gnod par ma gyur pa de srid du mngon par 'du bya ba
med par gnas par bya'o, ,mdor na ting nge 'dzin thams cad la

nyes pa drug yod de, le lo dang, dmigs pa brjod pa dang, bying ba
dang, rgod pa dang, mi rtsol ba dang, rtsol ba'o, ,de dag gi
gnyen por spong ba'i 'du byed brgyad bsgom par bya ste, 'di lta
ste dad pa dang, 'dun pa dang, rtsol ba dang, shin tu sbyangs pa
dang,

dran pa dang, shes bzhin dang, sems pa dang, btang snyoms so, ,de
la dang po bzhi ni le lo'i gnyen po ste, 'di ltar ting nge 'dzin
gyi yon tan rnams la mngon par yid ches pa'i mtshan nyid kyi dad
pas rnal 'byor pa 'dod pa skye bar 'gyur ro, ,de nas 'dod par
gyur

@350b pas brtson 'grus rtsom mo, ,brtson 'grus la brten nas lus
dang sems las su rung ba nyid du byed do, ,de nas lus dang sems
shin tu sbyangs pas le lo ldog par 'gyur ro, ,de bas na dad pa la
sogs par le lo spong bar 'gyur te, de'i phyir de dag bsgom par

bya'o; ,dran pa ni dmigs pa brjed pa'i gnyen po'o, ,shes bzhin ni
bying ba dang rgod pa gnyis kyi gnyen po ste, des de gnyis rtogs
nas spong ba'i phyir ro, ,byed pa dang rgod pa ma zhi ba'i dus na
mi rtsol ba nyes pa ste, de'i phyir de'i gnyen por sems pa

bsgom par bya'o, ,gang gi tshe bying ba dang rgod pa rab tu zhi
ste sems rnal du 'jug pa de'i tshe rtsol ba nyes pa ste, de'i tshe
gnyen por btang snyoms bsgom par bya'o, ,sems mnyam par gzhag
pa'i tshe gal te rtsol ba byas na, de'i tshe sems rnam par g-yeng
bar 'gyur ro,,

sems bying bar gyur pa la gal te rtsol ba ma byas na de'i tshe
lhag mthong med pa'i phyir mi long ba bzhin du sems bying bar
'gyur ro, ,de lta bas na sems zhum pa bsal ba'i phyir dang rgod
pa zhi bar byas la mnyam par gyur pa la btang snyoms su bya'o,
,de nas rnal

'byor ji srid du dga' ba de srid du mngon par 'du bya ba med pa
kho na sgom zhing 'dug par bya'o, ,lus dang sems la gnod par gyur
na skabs skabs su 'jig rten mtha' dag la bltas la, sgyu ma lta bu
dang, rmi lam lta bu dang, chu zla lta bu dang, mig yor lta

bur rtogs par bya'o, ,de skad rnam par mi rtog par 'jug pa las
kyang bka' stsal te, 'jig rten las 'das pa'i ye shes kyis chos
thams cad nam mkha'i dkyil dang 'dra bar mnyam par mthong ngo,
,de'i rjes la thob pas ni sgyu ma dang, smig rgyu dang, chu zla
bzhin du

mthong ngo zhes 'byung ngo, ,de ltar 'gro ba sgyu ma lta bur
rtogs nas sems can thams cad la snying rje chen po mngon du byas
la 'di snyam du bsam par bya ste, byis pa'i blo can de dag gis
chos zab mo 'di lta bu ma rtogs nas gzod ma nas zhi ba'i chos
rnams la yan

@351a *, ,yod pa la sogs par sgro btags te, phyin ci log tu gyur
nas las dang nyon mongs pa rnam pa sna tshogs sogs te, de'i phyir
'khor bar yongs su 'khyams pas na, bdag gis ci nas kyang 'di dag
chos [?] zab mo 'di lta bu khong du chud par bya'o snyam du

bsam par bya'o, ,de nas ngal bso ste, yang de bzhin du chos thams
cad mi snang ba'i ting nge 'dzin la 'jug par bya'o, ,yang sems
skyo bar gyur na yang ngal bso ste, de bzhin du 'jug par bya'o,
,de lta bu'i rim pa 'dis chu tshod gcig gam, mel tshe thun phyed
dam,

thun gcig gam, ji srid du nus pa de srid du 'dug par bya'o, ,de
nas 'dod na ting nge 'dzin de las langs la skyil mo krung ma
bshig par 'di snyam du bsam par bya ste, chos 'di dag thams cad
don dam par ma skyes pa yin yang, sgyu ma bzhin du rgyu dang
rkyen so sor nges

pa sna tshogs 'dus pa'i dbang gis brtags na nyams dga' ba sna
tshogs kho na dag 'byung ste, de ni chad par lta bar yang mi 'gyur
ro, ,sgro 'dogs pa'i mthar yang mi 'gyur te, 'di ltar shes rab
kyis rnam par dpyad na mi dmigs te, de na brtag pa nyid

dang sgro 'dogs pa'i mthar yang mi 'gyur ro, ,de lta ma yin na
las dang 'bras bur 'brel pa la sogs pa ji ltar rnam par gnas par
'gyur, bcom ldan 'das kyis kyang, dngos po skye ba kun rdzob tu,
,dam pa'i don du rang bzhin med, ,ces bka'

stsal to, ,de la gang dag shes rab kyi mig dang bral bas phyin ci
log gi blo can du gyur cing, bdag tu mngon par zhen nas las sna
tshogs byed pa de dag ni 'khor ba na yongs su 'khyam mo, ,gang dag
'khor ba las gcig tu mi phyogs shing, snying rje chen po dang
bral

ba dang; sems can gyi don du sbyin pa la sogs pa pha rol tu phyin
pa rdzogs par mi byed kyi bdag 'dul ba 'ba' zhig byed pa'i sems
can thabs med pa'i phyir nyan thos sam rang sangs rgyas su ltung
ngo, ,gang dag 'gro ba ngo bo nyid med pa khong du chud nas kyang
snying rje

@351b chen po'i stobs kyis 'gro ba mtha' dag gdon par dam bcas
nas, sgyu ma mkhan bzhin du blo phyin ci log tu ma gyur pas, bsod
nams dang le shes kyi tshogs rgya chen po bslab pa de dag ni de
bzhin gshegs pa'i go 'phang brnyes nas 'khor ba na 'gro ba ma lus
pa la phan pa dang bde ba'i rnam

pa thams cad yang dag par bslab cing bzhugs so, ,de dag kyang ye
shes kyi tshogs kyi stobs kyis nyon mongs pa mtha' dag spangs pas
'khor bar yang mi ltung la, sems can thams cad la lta bas bsod
nams kyi tshogs rgya che zhing tshad med pa bsags pa'i dbang gis ni
mya ngan

las 'das par yang mi ltung ngo, ,sems can thams cad kyi nye bar
'tsho bar yang 'gyur ro, ,de lta bas na sems can mtha' dag la phan
pa dang bde ba skyed par 'dod pas, mi gnas pa'i mya ngan las 'das
pa thob par 'dod pa dag gis bsod nams dang ye shes kyi tshogs rgya
chen po

grub pa la, dus thams cad du mngon par brtson par bya'o snyam du
bsam mo, ,de dag de bzhin gshegs pa'i gsang ba'i mdo las kyang
bka' stsal te, ye shes kyi tshogs kyis ni nyon mongs pa thams cad
spong bar 'gyur lags so, ,bsod nams kyi tshogs kyis ni sems can

thams cad nye bar 'tsho bar 'gyur lags so, ,bcom ldan 'das de ltar
lags pas, byang chub sems dpa' sems dpa' chen po bsod nams kyi
tshogs dang ye shes kyi tshogs la brtson par bgyi'o zhes 'byung
ngo, ,'phags pa de bzhin gshegs pa'i skye ba 'byung ba'i

mdo las kyang bka' stsal te, gang de bzhin gshegs pa rnams 'byung
ba de ni rgyu gcig pu ma yin no, ,de ci'i phyir zhe na, kye rgyal
ba'i sras de bzhin gshegs pa rnams ni yang dag par 'grub pa'i
rgyu tshad med pa 'bum phrag bcus yang dag par 'grub ste, bcu gang
zhe na, 'di lta ste, bsod

nams dang ye shes tshad med pas mi ngoms par yang dag par 'grub
pa'i rgyu dang zhes bya ba la sogs pa rgyas par 'byung ngo,
,'phags pa dri ma med par grags pas bstan pa las kyang bka' stsal
te, kye grogs po dag de bzhin gshegs pa'i sku ni bsod nams brgya
las nges par skyes pa'o, ,dge

@352a *, ,ba'i chos thams cad la nges par skyes pa'o zhes bya ba
la sogs pa rgya cher 'byung ngo, ,de ltar byas nas dal gyis skyil
mo krung bshig ste, phyogs bcu na bzhugs pa'i sangs rgyas dang
byang chub sems dpa' thams cad la phyag 'tshal nas, de dag la
mchod pa dang bstod pa byas, 'phags pa

bzang po spyod pa la sogs pa'i smon lam gdab po, ,de nas stong pa
nyid dang snying rje chen po bla na med pa'i byang chub tu yongs
su bsngo ba'i sbyin pa la sogs pa'i bsod nams kyi tshogs bsgrub pa
la mngon par brtson par bya'o, ,de la gang dag chos zab mo la
thos pa tsam gyis byang chub 'thob ste, ,

'phags pa dkon mchog 'byung gnas kyi mdo las, mdo 'di thos pa
dang, mthong ba dang, lag tu blangs pa tsam gyis byang chub thob
bo zhes gsungs pas, de lta bas na bsgom mi dgos so zhes zer ro,
,de la bshad pa de ni gzhug pa dang ldem por dgongs pa yin gyi
yang dag pa'i don ma yin te ma

bsgrubs ma bsgoms par sgrib pa mtha' dag mi spong la, thams cad
mkhyen pa yang mi thob ste, 'phags pa phal po che las, byang chub
sems dpa' chos dpal gyis byang chub sems dpa' 'jam dpal la lan
smras pa, ,gang gi don du dris pa rnams, ,sangs rgyas sras po nga
la nyon, ,yang

dag sangs rgyas bstan pa 'di, ,thos pa tsam gyis mi 'grub bo, ,la
la stobs med chu klung gis, ,nan gyis khyer bar gyur pa dag ,skom
bzhin shi bar gyur pa bzhin, ,ma bsgoms chos kyang de bzhin no,
,ji ltar 'gro ba mang po la, ,zas dang skom dag sbyin nas kyang,
,bdag nyid bkres pas shi ba

ltar; ,de bzhin chos la ma bsgoms pa'o, ,ji ltar sman pa la la
zhig ,sman rnams thams cad bdog bzhin du, ,lto ba'i nad kyis shi
ba bzhin, ,chos la ma bsgoms de bzhin no, ,ji ltar dbyig gi mdzod
dag tu, ,rin chen mang po bgrang byed kyang, ,nam phyed tsam yang
mi thob pa, ,chos la ma bsgoms

de bzhin no, ,ji ltar bde ba kun ldan pa'i, ,rgyal po'i pho brang
'khor skyes kyang, ,zas dang skom dag mi bdog [?] pa, ,de bzhin
chos la ma bsgoms pa'o, ,ji ltar 'on pa rol mo yi, ,sil snyan glu
la mkhas pa zhig ,gzhan dag de yis dga' byed pa, ,chos la ma
bsgoms de bzhin no, ,ji ltar

@352b dmus long ri mo bzhin, ,tshong dus dbus su bris gyur kyang,
,bdag nyid kyis ni mi mthong ba, ,chos la ma bsgoms de bzhin no,
,ji ltar mtsho chen mnyen pa bzhin, ,skye bo mang po sgrol byed
kyang, ,bdag nyid de nang 'chi bar 'gyur, ,chos la ma bsgoms de
bzhin no, ,zhes gsungs so, ,

bka' de ni dus gzhan la dgongs pas 'bras bu yang dus ring la, ma
bsgoms par thams cad mkhyen pa mi 'grub par gsungs so, ,kha cig
na re sbyin pa byas pa dang, dkon mchog gsum la mchod pa byas pas
byang chub thob pas dgon pa brten cing bsgom mi dgos so zhes zer
ro, ,de bshad

pa; dgon pa la ma brten ma bsgoms par thams cad mkhyen pa nyid mi
'thob ste, 'di ltar 'phags pa byams pa seng ge'i sgra chen po'i
mdo las bka' stsal pa, 'od srungs gang gis stong gsum gyi stong
chen po'i 'jig rten gyi khams 'di chu'i phung po nas bzung ste,
tshangs pa'i 'jig rten gyi

mthar thug pa'i bar du 'bru mar gyis yongs su bkang ste, mar me'i
snying po ri rab tsam btsugs nas de bzhin gshegs pa la mchod pa
dang, gzhan yang stong gsum gyi stong chen po'i 'jig rten gyi
khams 'dir me tog dang bdug pa dang, phye ma dang spos dang,
rgyal mtshan dang, bla re dang, 'phan gdugs la sogs

pas rab tu bkang ste, de bzhin gshegs pa la mchod pa'i las kyi
phyir lo 'bum gyi bar du nyin lan gsum mtshan lan gsum du phul bas
ni, gang gis byang chub don du gnyer zhing tshul khrims kyi phung
po la gnas pa des, mkhan po'am slob dpon la lung mnos te, kha
ton du byed cing tha na tshig bzhi pa'i don

yid la byed pa dang, 'du 'dzi'i gtam gyis 'jigs shing skrag
,khams gsum thams cad kyis 'jigs shing skrag ,sems can gyi don
mngon par bsgrub pa na dgon pa la mngon par phyogs te gom pa bdun
'dor bar byed pa des, de bas bsod nams mang du bskyed par 'gyur
ro zhes gsungs so, ,

gzhan yang rgyal po mu khyud 'dzin gyis de bzhin gshegs pa me tog
sna tshogs la lo brgyad khri bzhi stong gi bar du mchod pa'i rnam
pa zhal zas dang, na bza' dang, gzims cha dang, bsnyun gsos dang,
me tog dang, spos dang, rgyal mtshan dang, bla re dang,

@353a *, ,'phan gdugs dang, rgyal srid dang, rin po che sna bdun
la sogs pa sbyin pa byas pa bas, gang gis dgon pa'i gnas su gnas
nas chos thams cad ma skyes pa'o zhes bsgoms nas, tha na se gol
gtogs pa tsam du bsgoms na, snga ma de bas stong gi cha dang 'bum

gyi cha dang bye ba'i cha dang bye ba phrag brgya'i cha dang, bye
ba phrag 'bum gyi cha dang, bye ba khrag khrig phrag 'bum gyi bar
gyi cha dang, grangs dang, cha dang, bgrang ba dang, dpe dang,
nye bar 'jal ba dang, rgyu'i bar du yang nye bar mi 'gro'o zhes
gsungs pas, sbyin pa ni don chung bar gsungs pa, dgon pa

la brten te bsgom pas ni don che bar mdo sde du ma las kyang
gsungs so, ,'phags pa chos bzhi pa'i mdo las, dge slong dag byang
chub sems dpa' chen po ji srid 'tsho'i bar du, dgon pa la gnas pa
srog gi phyir yang yongs su gtang bar mi bya'o zhes gsungs so,
,'phags pa dkon mchog brtsegs

pa las; sngon gyi sangs rgyas 'jig rten mgon, ,gang du mya ngan
'das gyur pa, ,kun gyi dgon pa rab dgon tu, ,bla med byang chub
brnyes par 'gyur, ,myur du dgon par gnas byed na, ,'dod pa'i sred
pa spong 'gyur zhing, ,nyes pa ji bzhin rnam rig nas, ,de dag las
ni sems rtog 'gyur, ,khyim ni

myur du spangs nas su, ,dgon pa la ni gnas 'gyur pa, ,mkhas pa
yang dag mthong ba rnams, ,sangs rgyas rnams kyi rjes su slob,
,gang dag byang chub phyir brtson pa, ,de dag dben pa rten byed
cing, ,de dag dgon pa dga' 'gyur gyi, ,de dag khyim la dga' mi
'gyur, ,de dag sangs rgyas rnam dag

gi; ,spyod yul rnams dang spyod pa ste, ,gang zhig lam 'di 'jug
'gyur ba, ,de la byang chub rnyed dka' min, ,zhes gsungs te, de
bas na dgon pa la brten te, zhi gnas dang lhag mthong la brtson
par bya'o, ,'phags pa 'jam dpal gyi zhing gi yon tan bkod pa las,
yang sha ri'i

bu byang chub sems dpa' khyim pa gang gis gangg'a'i klung gi bye
ma snyed kyi de bzhin gshegs pa dge slong gi dge 'dun 'khor dang
bcas pa rnams la, gangg'a'i klung gi bye ma snyed kyi bskal par
bde bar sbyar ba thams cad kyis bsti stang du byas pa bas, byang
chub sems dpa' rab tu byung nas

@353b sam; rab tu byung bar 'dod pas dgon pa logs su phyogs te,
gom pa bdun bor na 'di ni de bas bsod nams kyi tshogs mang du
bskyed do, ,ches myur du byang chub thob par 'gyur ro zhes gsungs
te de bas na dgon pa la brtson par bya'o, ,kha cig na re 'dri
klog byas pas las dang nyon mongs pa

thams cad byang bar 'gyur bas tshul bzhin yid la bya mi dgos so
zhes zer ro, ,de la bshad pa, 'phags pa dkon mchog brtsegs pa las
'od srungs 'di lta ste dper na, khyim mam khang pa lo 'bum 'das
par gyur kyang lan 'ga' yang mar me ma bus pa der mi la la zhig
gis mang me

bus na; 'od srungs 'di ji snyam du sems, mun pa mun nag de 'di
snyam du bdag ni lo 'bum du bsags pa yin te, bdag ni 'di nas mi
'gro'o snyam du sems sam, gsol pa bcom ldan 'das de ni mi sems
lags te, mar me bus pas mun pa mun nag la mchis pa'i mthu ma
mchis kyi

gdon mi 'tshal bar ma mchis par 'gyur lags so, ,bcom ldan 'das
kyis bka' stsal pa, 'od srungs de bzhin du las dang nyon mongs
par gyur pa lo 'bum du bsags pa yang tshul bzhin du yid la byed
pa'i so sor rtog pa gcig gis med par 'gyur ro, ,'od srungs mar me
zhes bya ba de ni

'phags pa shes rab kyi dbang po'i tshig bla dags so, ,'od srungs
mun pa mun nag ces bya ba de ni las dang nyon mongs pa'i tshig bla
dags so zhes 'byung ngo, ,yang de nyid las gsungs pa, 'od srungs
tshul bzhin yid la byed pa so sor rtog pa gcig gis bskal pa 'bum
du bsags pa'i las

dang nyon mongs pa rnams byang bar 'gyur ro zhes gsungs pas, de
bas na 'dri klog gi don chung bar gsungs so, ,kha cig na re khyim
na gnas pa'i dge ba byas pa'i byang chub thob pas dgon pa la
brten te, zhi gnas dang lhag mthong bsgom mi dgos so zhes zer ro,
,de la bshad pa zla ba sgron ma'i

mdo las gsungs pa, 'dod pa dag ni rab tu rten byed cing, ,bu dang
chung ma dag la sred bskyed cing, ,smad par bya ba'i khyim la
brten pa ste, ,bla med byang chub dam pa gzhar mi 'thob, ,gang
dag 'dod pa lci skam me bzhin spong, ,bu dang chung ma dag la
sred spangs nas, ,khyim gyis skrag nas khyim nas

@354a *, ,sngon byung ba, ,de dag byang chub mchog 'di rnyed mi
dka', ,gang dag khyim na gnas par byed bzhin du, ,byang chub dam
pa mchog 'di thob pa yi, ,sangs rgyas gang yang sngon chad ma
byung ste, ,ma 'ongs pa yang mi 'byung gnas pa med, ,rgyal srid
mchil ma'i thal ba bzhin spangs nas, ,dben pa

'dod de dgon par gnas byed pa, ,nyon mongs spangs te bdud kyi
dpung bcom nas, ,byang chub rdul med 'dus ma byas 'tshang rgya,
,gang zhig byang chub rab tu 'dod byed cing, ,'dus byas ngan las
yid byung sems can gyi, ,mngon du phyogs te dgon par gom bdun
bor, ,'di ni de bas bsod nams

khyad par 'phags, ,gang dag dga' dang mi dga' cung zad med, ,de
dag mi yi 'jig rten rtag rab bde, ,gang dag gnas dang ri sul dga'
ba ni, ,dge sbyong nyid kyi rab bde myong bar 'gyur, ,gang dag
bdag gir byed pa ci yang med, ,gang dag yongs 'dzin rnam pa kun
du med, ,bse ru lta bur 'jig rten

'dir gnas pa, ,de dag nam mkha' la ni rlung ltar 'gro ,gang dag
'jig rten la ni yid mi chags, ,de dag mi yi 'jig rten rab tu bde,
,dga' dang mi dga' la ni chags med pa, ,de dag 'di na rtag tu
sems rlung 'dra, ,gang dag sdug bsngal mdza' dang bral ba dang,
,gang dag sdug bsngal

gnas pa mi dga' ba, ,mtha' de gnyi ga rab tu spangs nas su, ,mi
gang chos la dga' ba de dag bde, ,yang gsungs pa, nyes pa'i tshogs
mang thams cad spangs nas su, ,rnal 'byor can ni rtag tu byed pa
nyung, ,rnal 'byor dag brtson nam yang rtsod pa med, ,dgon par
gnas pa de

yi phan yon ni, ,de ni rtag tu 'dus byas yid 'byung 'gyur, ,de ni
'jig rten ci la 'ang 'dod pa med, ,zag pa dag ni rnam par 'phel
mi 'gyur, ,nags na gnas pa de yi phan yon ni, ,de ni nam yang
rtsod par mi 'gyur te, ,rtag tu zhi zhing dga' la dben par 'gyur,
,lus dang

ngag dang yid ni rab bsdams pa, ,dgon par gnas pa 'di la yon tan
mang, ,de ni thar pa'i rjes su mthun pa yin, ,de ni rnam grol zhi
ba myur rtogs byed, ,nags na gnas shing rnam grol rten byed na,
,dgon gnas de la yon tan 'di kun 'byung, ,zhes gsungs

@354b so; ,yang de nyid las gsungs pa, grong dang grong khyer dag
la dga' spangs la, ,rtag tu dben zhing nags khrod bsten par gyis,
,bse ru lta bur rtag tu gnyis med byos, ,ring por mi thogs ting
'dzin mchog 'di thob, ,ces gsungs so, ,'phags pa yul 'khor skyong
gis zhus pa'i

mdo las kyang gsungs te, rkyen gyis gzings pa'i mtha' yas khyim
spangs rtag tu nor mi spangs, ,yon tan ldan pa de dag dgon par
dga' zhing dbang po dul, ,de dag gang du'ang bud med rnams dang
'dris mi byed, ,bse ltar gcig pur gnas shing bsam pa dri med dag
la dri ma bral, ,de dag thob

pa rnams la dga' bar mi 'gyur ba thob yid zhum med, ,'dod pa
chung de ngan ngon tsam la dga' zhing sgyu dang tshul 'chos
spangs, ,sems can don byed brtson 'grus yid ldan sbyin dang dul
ba la yang gnas, ,sangs rgyas ye shes don gnyer bsam gtan brtson
'grus yon tan pha rol phyin, ,lus dang de

bzhin srog la ma lta sdug pa'i rtsa lag rnams spangs te, ,bsam pa
rdo rje lta bur rab brtan rtag tu byang chub lam la sbyor, ,lus
ni dum bu dum bur bcad kyang de dag sems la g-yo ba med, ,thams
cad mkhyen nyid re ba med phyir brtson 'grus shin tu brtan 'dir
rtsom, ,zhes 'byung ngo, ,gal te thob pa dang

ldan pa dal ba phun sum tshogs pa 'di rnyed nas, rnyed pa dang
bkur sti dang, chags pa dang bral ba sems mi sel mi sbyong na, de
ni lha dang bcas pa'i 'jig rten la bslus pa gcig pur 'gyur ro,
,de bas na khyim nas mngon par rab tu byung la dgon pa la brten
te zhi gnas dang lhag mthong la brtson

par bya'o, ,'phags pa dkon mchog brtsegs pa las kyang gsungs te,
'od srungs 'di lta ste dper na mi la la zhig rgya mtsho [?] chen
pos khyer la, chus skom bzhin du 'chi ba'i dus byed pa de bzhin
du 'od srungs 'di la dge sbyong dang bram ze kha cig chos mang po
blangs te, kun chub par byas

kyang 'dod pa'i chags pa'i sred pa mi sel zhe sdang la sred pa mi
sel, gti mug la sred pa mi sel ba dag chos kyi rgya mtshos khyer
la, nyon mongs pa'i skom pas 'chi ba'i dus byed par 'gyur te ngan
'gror 'gro bar 'gyur ro zhes 'byung ngo, ,de bas na rnal 'byor pa
sred pa dang nyon mongs

@355a *, ,pa kun la, sems skad cig tsam yang bskyed par mi bya'o,
,khyim bdag drag shul can gyis zhus pa'i mdo las kyang gsungs te,
khyim bdag gzhan yang, byang chub sems dpa' rab tu byung ba dgon
pa la gnas pas 'di ltar bdag ci'i phyir dgon pa la gnas pa 'ba'

zhig ni dge sbyong ma yin te, 'di ni ma byang ba dang, ma sbas pa
dang, ma zhi ba dang, ma dul ba, mi 'grus pa, rab tu mi brtson pa
'di lta ste, ri dgas dang, spre'u dang, bya mang po dang chom
rkun dang, gdol pa dag kyang mang du gnas te, de dag kyang dge
sbyong gi yon tan dang ldan pha ma yin pas, bdag

gang gi phyir bdag dgon pa la gnas pa 'di lta ste, dge sbyong gi
don de yongs su rdzogs par bya'o snyam du brtag par bya'o, ,khyim
bdag gzhan yang byang chub sems dpa' rab tu byung ba dgon pa na
gnas pas, bdag ci'i phyir dgon par 'ongs snyam du brtag par bya
ste, 'di ltar bdag ni

'jigs shing skrag pa'i phyir dgon par 'ongs so, ,ci zhig gis
'jigs shing skrag ce na, 'du 'dzis 'jigs shing skrag go, ,'grogs
pas 'jigs shing skrag go, ,'dod chags dang zhe sdang dang, gti
mug gis 'jigs shing skrag go, ,nga rgyal dang rgyags pa dang,
'chab pas 'jigs shing

skrag go; ,chags pa dang, phrag dog dang, ser snas 'jigs shing
skrag go, ,gzugs dang, sgra dang, dri dang, ro dang, reg byas
'jigs shing skrag go, ,phung po'i bdud kyis 'jigs shing skrag go,
,nyon mongs pa'i bdud kyis 'jigs shing skrag go, ,'chi bdag gi
bdud kyis 'jigs shing

skrag go, ,lha'i bu'i bdud kyis 'jigs shing skrag go, ,mi rtag pa
la rtag pas phyin ci log pas 'jigs shing skrag go, ,sdug bsngal
ba la bde bas phyin ci log pas 'jigs shing skrag go, ,bdag med pa
la bdag tu phyin ci log pas 'jigs shing skrag go ,mi gtsang ba la
gtsang bas phyin ci

log pas 'jigs shing skrag go, ,sems dang yid dang rnam par shes
pas 'jigs shing skrag go, ,srid pas 'jigs shing skrag go, ,'khor
bas 'jigs shing skrag go, ,'jig tshogs la lta bas 'jigs shing
skrag go, ,bdag tu 'dzin pa la bdag gir 'dzin pas 'jigs shing
skrag go, ,

@355b rgod pas 'jigs shing skrag go, ,'gyod pa dang the tshom gyis
'jigs shing skrag go, ,sdig pa'i grogs pos 'jigs shing skrag go,
,rnyed pa dang bkur stis 'jigs shing skrag go, ,mi dge ba'i bshes
gnyen gyis 'jigs shing skrag go, ,dge sbyong gi dri mas 'jigs
shing skrag go, ,gcig

la gcig gnod par sems pas 'jigs shing skrag go, ,'dod pa'i khams
dang, gzugs kyi khams dang gzugs med pa'i khams kyis 'jigs shing
skrag go, ,srid pa'i 'gro ba thams cad du 'chi 'pho ba dang skye
bas 'jigs shing skrag go, ,sems can dmyal ba dang dud 'gro'i skye
gnas dang, yi dags

kyi yul du 'gro bas 'jigs shing skrag go, ,mi khom pas 'jigs
shing skrag go, ,mdor na mi dge ba'i chos thams cad yid la byed
pas 'jigs shing skrag ste, bdag de lta bus 'jigs shing skrag pas
'jigs nas dgon par 'ongs so zhes 'byung ngo, ,de lta bas na rnal
'byor du byas pas kyang

mdo sde dang ldan par dgon par gnas par bya'o, ,bsam pa gzhan
gyis ni gnas par mi bya'o, ,yang gsungs pa khyim bdag gzhan yang
byang chub sems dpa' rab tu 'byung ba 'jigs shing skrag nas dgon
pa la gnas pa 'di la gang cung zad 'jigs pa skye ba de dag thams
cad ni bdag tu 'dzin

pa las skyes so, ,bdag tu mngon par chags pa dang, bdag tu yongs
su 'dzin pa dang, bdag gi gzhi dang, bdag tu 'du shes pa dang,
bdag tu smra ba nye bar len pa dang, bdag tu lta ba dang, bdag gi
gnas dang, bdag yongs su rtog pa dang, bdag srung ba las skyes
te, gal te bdag dgon pa la gnas

la bdag tu 'dzin pa yongs sum spangs, bdag tu mngon par chags pa
dang, bdag tu yongs su 'dzin pa dang, bdag gi gzhi dang, bdag la
sred pa dang, bdag tu 'du shes pa dang, bdag tu smra ba nye bar
len pa dang, bdag tu lta ba dang, bdag gi gnas dang, bdag tu
yongs su rtog pa dang,

bdag srung ba yongs su ma spangs na ni bdag dgon pa la gnas pa
don med par 'gyur ro snyam du bslab par bya ste, bdag tu 'du shes
pa la ni dgon pa la gnas pa med do, ,gzhan du 'du shes pa la yang
med do snyam du bsam mo, ,khyim bdag dgon pa la gnas pa zhes bya
ba ni, chos

@356a *, ,thams cad la mi brten par gnas pa'o, ,chos thams cad la
mi 'dzin par gnas pa'o, ,mtshan ma thams cad la mi chags par gnas
pa'o, ,gzugs thams cad la mi brten par gnas pa'o, ,sgra dang, dri
dang, ro dang, reg bya thams cad la mi brten par gnas

pa'o; ,chos thams cad mnyam pa nyid dang mi 'gal bar gnas pa'o,
,sems shin tu zhi bas shin tu sbyangs par gnas pa'o, ,'jigs pa
thams cad spangs pas mi 'jigs par gnas pa'o, ,nyon mongs pa thams
cad las rnam par grol bas chu bo las rgal bar gnas pa'o, ,brtan
par

gnas pa'o, ,ngan ngon gyis chog shes par 'dzin zhing 'dod pa
chung bas 'phags pa'i rigs rnams la rab tu dga' bar gnas pa'o,
,dgong sla zhing gso sla bar chog par 'dzin par gnas pa'o, ,shes
rab kyi phyir tshul khrims la sbyor bas thos pa la gnas pa'o,
,rnam par thar pa'i sgo stong pa

nyid dang, mtshan ma med pa dang, smon pa med pa la gnas pa dang,
so sor thar par gnas pa'o, ,bcings pa thams cad bcad nas rnam par
grol bar gnas pa'o, ,rten cing 'brel bar 'byung ba dang mthun pas
ma dul ba rnams nye bar zhi bar gnas pa'o, ,shin tu rnam par dag
pas bya ba

byas par gnas pa'o zhes gsungs pas, rnal 'byor pas kyang de ltar
bsams te dgon pa la gnas par bya'o, ,yang gsungs pa, khyim bdag
'di lta ste dper na dgon pa na rtsva dang shing gel pa dang nags
tshal gnas kyang, 'jigs pa med cing mi skrag skrag par mi 'gyur

ro; ,khyim bdag de bzhin du byang chub sems dpa' rab tu byung ba
dgon pa la gnas pas kyang lus la rtsva dang shing gel pa dang,
sman dang, rtsig pa dang, shing dang, mig yor lta bu dang, sgyu
ma dang mtshungs pa'i 'du shes bskyed par bya ste, 'di la su zhig
'jigs par

'gyur, ,'di la su zhig skrag par 'gyur snyam pa'i 'du shes bskyed
par bya'o zhes gsungs pas dgon pa bas de ltar sems bskyed par
bya'o, ,yang gsungs pa, khyim bdag gzhan yang byang chub sems
dpa' rab tu byung bas sangs rgyas kyi dgon pa la

@356b gnas par bka' stsal par shes nas dgon pa la gnas par bya
ste, de la dge ba'i chos thams cad yongs su rdzogs par 'gyur ro,
,dge ba'i bshes gnyen la brten nas, phyis grong dang, grong khyer
dang, grong rdal dang, ljongs dang yul dang, pho brang 'khor dag
tu zhugs te chos

bstan par bya'o, ,khyim bdag gal te byang chub sems dpa' rab tu
byung ba lung dang kha ton nod pa'i phyir, tshogs kyi nang du 'jug
'dod nas des der gus pa dang bcas par bya ste, slob dpon dang
mkhan po rnams dang, gnas brtan dang, bar ma dang, dge slong gsar
bu rnams la zhe sa

dang bcas par bya, tshul la mkhas par bya'o, ,snyom las med par
rang gi bya ba dang, gzhan la gdung ba med par bya'o, ,des bsnyen
bkur la gdu bar mi bya'o, ,des de ltar de bzhin gshegs pa dgra
bcom pa yang dag par rdzogs pa'i sangs rgyas lha dang bcas pa'i

'jig rten dang, bdud dang bcas pa dang tshangs pa dang bcas pa
dang dge sbyong dang bram ze'i skye dgu dang bcas pa dang, lha
dang mi dang lha ma yin du bcas pas mchod pa sbyin pa'i gnas su
gyur pa de yang sems can thams cad la gang las kyang rim gror
byas pa dag

gir mi mdzad na, bdag cag ma bslabs pa slob 'dod pa rnams lta ci
smos te, bdag gis sems can thams cad la bsnyen bkur bya'i, gang
las kyang bsnyen bkur bya ba bdag gir ni mi bya'o snyam du brtag
par bya'o, ,de ci'i phyir zhe na, khyim bdag dge slong

bsnyen bkur la gdu ba ni, yon tan gyi rjes su bzung ba chud gzon
pa yin te, des gang dag sdud pa de dag kyang 'di snyam du sems
te, bdag cag ni bsnyen bkur gyi phyir sdud kyi chos kyi phyir ma
yin no snyam zhes 'byung ngo, ,yang de las gsungs pa,

khyim bdag gal te byang chub sems dpa' dgon pa pa chos mnyan par
'dod dam, mkhan po dang slob dpon lta bar 'dod dam, nad dri ba'i
phyir grong gi gnas su 'gro na des dgongs ni slar ldog par bya
ba'i phyir 'gro ba'i sems bskyed par bya ba'o, ,

@357a *, ,de gal te lung nod pa dang kha ton bya ba gzhan la drag
las te gtsug lag khang na gnas na yang des dgon pa la gzhol ba'i
sems kyis gang dngos po thams cad la dgon par 'du shes pa dang,
chos tshol bas mi ngoms pa de nyid dgon pa la gnas

pa yin no snyam du bsam par bya'o zhes 'byung ngo, ,de bas na
dgon pa bas kyang mdo de dang mthun par sems bskyed par bya'o,
,dgon pa'i gnas gdams pa ni 'phags pa dkon mchog sprin las kyang
gsungs te, gnas gang dag nas bsod snyoms blangs pa'i

spyod yul dang ha cang yang mi ring ste, ha cang yang mi nye ba
dang, gnas gang dag na chu dang zhing rnyog pa med pa gtsang
zhing dri ma med pa, tshegs chung ba yod pa dang, gnas gang na
shing phun sum tshogs pa, me tog phun sum tshogs pa, 'bras bu phun
sum tshogs pa, lo ma phun

sum tshogs pa, gcan gzan khro bo med pa, phug dang ldan pa, sman
gshong dang ldan pa, bag thug dag med pa, 'gro na bde ba, zhi ba,
gnyis su med pa'i gnas de 'dra ba dag tu gnas so zhes gsungs so,
,yang gsungs pa, gal te dge slong dgon pa pa'i drung du rgyal

po'am blon po'am de ma yin pa gzhan bram ze'am rgyal rigs sam
grong ngam yul mi dag 'ongs na des de dag la gus par legs par
'ongs so zhes brjod par bya'o, ,des rgyal po chen po gdan bting
ba la bzhugs shig ces de skad byas nas gal te 'dug na gnyi ga
'dug

par bya'o, ,de ste mi 'dug na gnyi ga yang mi 'dug par bya'o, ,de
ste brtan zhing dul la dbang po rab tu zhi ba zhig yin te chos
bstan par rung na de la chos sna tshogs bstan par bya'o, ,de ste
chos sna tshogs bstan pa la mi dga' bde la skyo ba dang mthun pa'i
chos bstan par

bya'o; ,de skyo ba dang mthun pa'i chos bstan pa la mi dga' na de
la de bzhin gshegs pa'i che ba dag bstan par bya'o, ,bram ze dang
rgyal rigs dang grong pa dang yul mi dag 'ongs na ci rigs par
chos bshad par bya'o, ,de de ltar mang du thos pas chos

@357b nyan pa rnams kyi sems mgu bar byed mi nus na yang, sems
can de dag kyang de la dga' ba dang, dad pa dang rangs pa thob
par 'gyur ro zhes gsungs so, ,'phags pa rin po che'i phung po'i
mdo las kyang gsungs te, gal te dge slong dgon pa ba

'bras bu ma thob pa so so skye bo'i drung du sbrul dang, gcan
gzan gtum po 'ongs nas des de la 'jigs pa dang skrag par mi
bya'i, des 'di snyam du bdag thog ma nyid nas lus dang srog bor
te dgon pa'i gnas su 'ongs kyis 'di la bdag gis 'jigs par

mi bya; skrag par mi bya'i, byams pa'i sems bskyed par bya, zhe
sdang rnam par spang bar bya, 'jigs pa rnam par spang bar bya'o
snyam du sems bskyed par bya'o, ,gal te sbrul dang gcan gzan dag
gis srog gcod cing za na yang, des 'di snyam du gcan gzan

'di dag la bdag gis zang zing tsam gyis tshim par byed mi nus kyi,
de dag gis bdag gi sha zos na bde ba la reg par gnas par 'gyur
la, bdag gis kyang snying po med pa'i lus las snying po blangs
par gyur na ni, bdag gis rnyed pa legs par rnyed

do snyam du bsam par bya'o, ,gal te dgon pa'i gnas de na gnas pa
na mi ma yin pa 'ongs ba na, mdog sdug kyang rung mdog mi sdug
kyang rung, de la chags par mi bya, khong khro bar mi bya'o, ,gal
te sngon ston pa sangs rgyas mthong ba'i lha dag

dge slong dgon pa pa'i gan du 'ongs te dri ba yongs su 'dri na,
de la dge slong dgon pa pa des ji ltar thos pa bzhin du lha de la
chos bshad par bya'o, ,ci ste lha de dag zab mo'i dri ba yongs su
'dri ste, dge slong dgon pa pa des lan mi thebs

pa lta na, des nga rgyal med par byas la 'di skad ces ma bslabs
pa la brnyas par mi bya ste, sangs rgyas kyi bstan pa la lung
mnod nas 'bad de khong du ma chud pa'i chos rnams khong du chud
par gyur pa de'i tshe de'i dus nas dris pa thams

@358a *, ,cad kyi lan gdab par bya'o, ,bdag ni chos nyan pa yin
gyi khyad spobs par gyis shig ces brjod par bya ste, 'od srungs
dgon pa pas de ltar lha de dag la go bar bya'o, ,yang gsungs pa,
de dgon pa'i

gnas de na gnas pa na 'di ltar sems bskyed par bya ste, ,'di ltar
bdag ni lam ring po nas 'dir 'ongs la gcig po gnyis su med pa ste
legs par byas pa'am, nyes par byas pa la bskul ba'i grogs po ni
gang yang med kyi, lha dang

klu dang gnod sbyin dang, dri za dang, sangs rgyas bcom ldan 'das
gang dag bdag gi sems kyi bsam pa shes pa dag yod de, bdag dgon
pa'i gnas na gnas la mi dge ba'i sems kyi dbang du song na de dag
dbang du 'gyur ro zhes gsungs so, ,

de bas na dgon pa bas kyang de ltar sems bskyed par bya'o, ,de
ltar na gang dag sgrib pa mtha' dag spang bar 'dod pa dang, thams
cad mkhyen pa nyid myur du thob par 'dod pa des dgon pa la gnas
pa zhi gnas dang lhag mthong bsgom

pa dang; byang chub tu sems bskyed par bya'o, ,mi rtog rim gyis
'jug pa'i bsgom don 'di, ,byang chub don du gnyer ba'i gang zag
gi ,don du bsam pa bzang po bskyed nas ni, ,yang dag don 'di bi
ma mi tras byas, ,de yi bsod

nams bdag gis ci thob des, ,khams gsum sems can mtha' dag ji
snyed kun, ,shes rab mig thob dbu ma'i don rtogs nas, ,thams cad
mkhyen pa myur du thob par shog ,rim gyis 'jug pa'i bsgom don
slob dpon bi ma la mi

tras mdzad pa rdzogs so,, ,,rgya gar gyi mkhan po pra dzny'a wa
rma dang zhu chen gyi lo ts'a ba bande ye shes sdes bsgyur te kva
chur gtan la phab pa,, ,,

